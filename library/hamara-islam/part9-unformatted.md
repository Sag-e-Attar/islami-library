حج کا بیان 

Kُُُُُ 1: 	حج کسے کہتے ہیں؟
Q :حج کے لغوی معنی قصداً اور ارادے کے ہیں اور اصطلاحِ شریعت میں حج نام ہے احرام باندھ کر نویں ذی الحجہ کو عرفات میں ٹھہرنے اور کعبہ معظمہ کے طواف کا مکہ کے مختلف مقاماتِ مقدسہ میں حاضر ہو کر کچھ آداب و اعمال بجالانا بھی حج میں شامل ہیں، حج کے لیے ایک خاص وقت مقرر ہے کہ اس میں یہ افعال کئے جائیں تو حج ہے ورنہ نہیں۔ (عامۂ کتب) 
Kُُُُُ 2: 	حج کب فرض ہوا اور عمر میں کتنی بار حج فرض ہے؟
Q :حج  ۹    ؁ھ میں فرض ہوا اور اس کی فرضیت قطعی ہے جو اس کی فرضیت کا انکار کرے کافر ہے اور دائرہِ اسلام سے خارج مگر عمر میں صرف ایک بار فرض ہے۔ (عالمگیری، درمختار وغیرہ) 
Kُُُُُ 3: 	اسلام میں حج کی کیا اہمیت ہے؟
Q :حج کی اہمیت کا اندازہ اس سے لگایا جا سکتا ہے کہ: 
۱۔	حج اسلامی ارکان میں سے پانچواں رکن ہے۔ 
۲۔	حج ان گناہوں کو مٹا دیتا ہے جو پیشتر ہوئے ہیں۔ (مسلم) 
۳۔	حج کمزوروں اور عورتوں کا جہاد ہے۔ (ابنِ ماجہ) 
۴۔	حج محتاجی کو ایسا دور کر تا ہے جیسے بھٹی لو ہے کے میل کو (ترمذی) 
۵۔	حج مبرور کا ثواب جنت ہی ہے۔ (ترمذی) 
۶۔	حاجی کی مغفرت ہو جاتی ہے اور جس کے لیے حاجی استغفار کرے اس کی بھی (طبرانی) 
۷۔	حاجی اپنے گھروالوں میں سے چار سو کی شفاعت کرے گا۔ (بزار) 
۸۔	حاجی اللہ کے وفد ہیں، اللہ نے انہیں بلایا یہ حاضر ہوئے انہوں نے سوال کیا اللہ نے انہیں دیا۔ (بزار) 
۹۔	حاجی کے لیے دنیا میں عافیت ہے اور آخرت میں مغفرت ۔ (طبرانی) 
۱۰۔	جو حج کے لیے نکلا اور مر گیا قیامت تک اس کے لیے حج کرنے والے کا ثواب لکھا جائے گا ، اس کی پیشی نہیں ہوگی اور بلاحساب جنت میں جائے گا (دار قطنی)
۱۱۔	جس نے حج کیا یا عمرہ وہ اللہ کی ضمان میںہے ، اگر مر جائے گا تو اللہ تعالیٰ اسے جنت میں داخل فرمائے گا اور گھر کو واپس کر دے تو اجر و غنیمت کے ساتھ واپس کریگا۔ (طبرانی) 
ان فضائل و برکات کے علاوہ: 
۱۲۔	مختلف قوموں، مختلف نسلوں ، مختلف زبانوں، مختلف رنگتوں اور مختلف ملکوں کے اشخاص میں رابطۂ دین کو مضبوط کرنے اور ساری کائنات کے مسلمانوں کو دین واحد کی وحدت میں شامل ہونے کے لیے حج اعلیٰ ترین ذریعہ بھی ہے۔ احکامِ اسلام کا منشا بھی یہی ہے کہ افرادِ مختلفہ کو ملتِ واحدہ بنا کر کلمہ توحید پر جمع کر دیا جائے۔ 
۱۳۔	حج میں سب کے لیے وہ سادہ بغیر سلا لباس جو ابو البشر سیّد آدم علیہ السلام کا تھا تجویز کیا گیا ہے تاکہ ایک ہی رسول، ایک ہی قرآن ، ایک ہی کعبہ پر ایمان رکھنے والے ایک ہی صورت، ایک ہی لباس، ایک لی ہیت اور ایک ہی سطح پر نظر آئیں اور چشمِ ظاہر بین کو بھی اتحادِ معنوی رکھنے والوں کے اندر کوئی اختلافِ ظاہری محسوس نہ ہو سکے۔ 
۱۴۔	حج سے مقصود شوکتِ کا اظہار بھی ہے اور مسلمانوں کو بحری ، بری اور اب فضائی سفروں سے جو فوائد سمندروں ، میدانوں اور فضائوں سے حاصل ہو سکتے ہیں وہ بھی اس مقصود کے ضمن میں داخل ہیں۔ 
۱۵۔	بادشاہ کا جو مقصود شاند ار درباروں کے انعقاد سے ______________
	کانفرنس کا جو مقصود سالانہ جلسوں کے اجتماع سے______________
	اور ایوانِ تجارت کا جو مقصود عالمگیر نمائشوں کے قیام سے ہوتا ہے وہ سب حج کے اندر ملحوظ ہیں۔ 
۱۶۔	آثارِ قدیمہ اور طبقات الارض کے ماہرین کو تاریخ عالم کے محققین کو، جغرافیہ عالم کے ماہرین کو جن باتوں کی تلاش و طلب ہوتی ہے وہ سب امور حج سے پورے ہو جاتے ہیں۔ 
۱۷۔	حج کے مقامات عموماً پیغمبرانہ شان اور ربانی نشان کی جلوہ گاہ ہیں جہاں پہنچ کر اور جنہیں دیکھ کر ان مقدس روایات کی یادیں تازہ ہو جاتی ہیں اور خدائی رحمت و برکت کے وہ واقعات یاد آ جاتے ہیں۔ جو ان سے وابستہ ہیں الغرض محمد رسول اللہ ﷺ جس شریعت کا صحیفہ لے کر آئے اس کی سب سے بری خصوصیت یہی ہے کہ وہ دین و دنیا کی جامع ہے اور اس کا ایک ایک حرف مصلحتوں اور حکمتوں کے دفتروں سے معمور ہے اور اس کے احکام و عبادات کے دنیاوی و اخروی فوائد واغراض خود بخود چشم حق بین کے سامنے آجاتے ہیں اور تا قیامت آتے رہیں گے۔ 
	حدیث شریف میں فرمایا گیا کہ جس نے خدا کے لیے حج کیا اور اس میں ہوسِ نفسانی اور گناہ کی باتوں سے بچا تو وہ ایسا ہو کر لوٹتا ہے جیسے اس دن تھا جس دن اس کی ماں نے اسے جنا۔ 
	یعنی حاجی ایک نئی زندگی ایک نئی حیات اور ایک نیا دور شروع کرتا ہے جس میں دین و دنیا دونوں کی بھلائیاں اور کامیابیاں شامل ہوتی ہیں، تو حج اسلام کا صرف مذہبی رکن ہی نہیں بلکہ وہ اخلاقی، معاشرتی، اقتصادی، سیاسی یعنی قومی و ملی زندگی کے ہر رخ اور ہر پہلو پر حاوی اور مسلمانوں کی عالمگیر بین الاقوامی حیثیت کا سب سے بڑا بلند منارہ ہے۔ 
Kُُُُُ 4: 	حج کے اخلاقی فوائد کیا ہیں؟
Q :عام مسلمان جو دور دراز مسافتوں کو طے کرکے اور ہر قسم کی مصیبتوں کو جھیل کر دریا ، پہاڑ، جنگل ، آبادی او ر صحرا کو عبور کرکے یہاں جمع ہوتے ، ایک دوسرے سے ملتے، ایک دوسرے کے درد و غم سے واقف اور حالات سے آشنا ہوتے ہیں جس سے ان میں باہمی اتحاد اور تعاون کی روح پید ا ہوتی ہے اور سب مل کر باہم ایک قوم ایک نسل اور ایک خاندان کے افراد نظر آتے ہیں۔ 
	حج کے لیے یہ ضروری ہے کہ احرام باندھنے سے لے کر احرام اتارنے تک ہر حاجی نیکی و پاکبازی اور امن و سلامتی کی پوری تصویر ہو، وہ لڑائی جھگڑا اور دنگا فساد نہ کرے ، کسی کو تکلیف نہ دے یہاں تک کہ بدن یا کپڑوں کی جوں یہاں تک کہ کسی چیونٹی تک کو نہ مارے شکار تک اس کے لیے جائز نہیں کیونکہ وہ اس وقت ہمہ تن صلح و آشتی اور مجسم امن وامان ہوتا ہے۔ 
قرآن کریم کا ارشاد ہے: 
فلا رفث ولا فسوق ولا جدال فی الحج o
ترجمہ: یعنی حالتِ احرام میں نہ عورتوں کے سامنے شہوانی تذکرہ ہو، نہ کوئی گناہ، نہ کسی سے جھگڑا۔ 
	کیسا صریح حکم ہے کہ زمانۂ حج میں حالتِ احرام میں اشارۃً یا کنایۃً بھی شہوانی خیالات زبان پر نہ لائے جائیں پھر حالت ِ احرام میں جب متعدد جائز مشغلے مثلاً شکار ناجائز ہو جاتے ہیں تو بڑی چھوٹی قسم کی معصیت و نافرمانی کی گنجائش ظاہر ہے کہاں نکل سکتی ہے، یونہی اس زمانہ میں مار پیٹ، ہاتھا پائی الگ رہی زبانی حجت و تکرار جو اکثر ایسے موقعوں پر ہو جا یا کرتی ہے سب احرام کی حالت میں ممنوع ہے۔ حتیٰ کہ خادم کو ڈانٹنا تک جائز نہیں۔ 
	اور عبادت میں طہارت و پاکیزگی کا اسلام کا قائم کیا ہوا یہ وہ معیار ہے جو آپ اپنا جواب ہے اور جس نے اپنوں ہی کو نہیں بیگانوں کو بھی متاثر کیا ہے۔ 

---

حج کے ارکان و شرائط اور واجبات وغیرہ کا بیان 

Kُُُُُ ُُُُُ 5: 	حج میں ارکان یعنی فرض کتنی چیزیں ہیں؟
Q :حج میں یہ دس چیزیں فرض ہیں: 
ا۔ احرام کو یہ شرط ہے۔ ۲۔وقوفِ عرفہ۔۳۔طوافِ زیارت کا اکثر حصہ یعنی چار پھیرے یہ ۲،۳ دونوں چیزیں رکن مانی جاتی ہیں۔ ۴۔ان چاروں پھیروں میں طواف کی نیت۔ ۵۔ترتیب یعنی پہلے احرام ہو پھر وقوف عرفہ پھر طوافِ زیارت۔۶۔ ہر فرض کا اپنے وقت پر ہونا یعنی وقوفِ عرفات کا نویں ذالحجہ کے آفتاب ڈھلنے سے دسویں کے صبحِ صادق سے پیشتر تک کسی وقت میں ہو جانا، اس کے بعد طواف کرنا اس کا وقت وقوف کے بعد سے آخر عمر تک ہے۔ ۷۔ وقوف کا عرفات میں ہونا۔ ۸۔طواف کا مسجد الحرام میں ہونا۔۹۔طواف کا اپنے وقت میں ہونا۔۱۰۔ وقوف سے پہلے جماع سے بچنا۔ 
	ان دس میں سے ایک بھی رہ جائے تو حج نہ ہوگا۔ (درمختار ، ردالمحتار وغیرہ) 
Kُُُُُ ُُُُُ 6: 	حج کے واجبات کتنے ہیں؟
Q :	۱۔	میقات سے احرام باندھنا۔ ۲۔صفا مروہ کے درمیان دوڑنا اس کو سعی کہتے ہیں۔ ۳۔سعی کو ہ صفا سے شرو ع کرنا۔۴۔اگر عذر نہ ہو تو پیدل سعی کرنا۔۵۔دن میںوقوفِ عرفہ کرنے والے کو آفتاب کے بعد تک انتظار کرنا۔۶۔سعی کا کم از کم طواف کے چار پھیروں کے بعد ہونا۔۷۔وقوف میں رات کا کچھ جزو آجانا۔۸۔عرفات سے واپسی پر امام کے ساتھ کوچ کرنا۔۹۔مزدلفہ میں ٹھہرنا۔۱۰۔مغرب و عشاء کی نماز کا وقتِ عشا ء میں مزدلفہ میں آکر پڑھنا۔ ۱۱۔دسویں ذی الحجہ کو صرف جمرۃ العقبہ پر اور گیارھویں کو تینوں جمروں پر رمی کرنا۔ ۱۲۔جمرۃ العقبہ کی رمی پہلے دن ، حلق سے پہلے ہونا۔۱۳۔ہر روز کی رمی کا اسی دن ہونا۔۱۴۔حلق(سر منڈانا) تقصیر(بال کترانا) ۔۱۵۔حلق یا تقصیر کا ایامِ نحر میں اور ۔۱۶۔خاص زمین ِ حرم میں ہونا۔ ۱۷۔قران اور تمتع توالے کو قربانی کرنااور۔۱۸۔اس قربانی کا حرم اور ۔۱۹۔ایامِ نحر میں ہونا، حلق سے پہلے اور رمی کے بعد۔ ۲۰۔طوافِ افاضہ یعنی طواف ِ زیارت کا اکثر حصہ ایامِ نحر میں ہونا۔۲۱۔طواف کا حطیم کے باہر ہونا۔۲۲۔دا ہنی طرف سے طواف کرنا۔۲۳۔عذر نہ ہو تو پاپیا دہ (پائوں سے چل کر) طواف کرنا۔ ۲۴۔طواف کرنے میں نجاستِ حکمیہ سے پاک ہونا یعنی جنب اور بے وضو نہ ہونا۔۲۵۔طواف کرتے وقت سترِ عورت کرنا۔۲۶۔طواف کے بعد دو رکعت نماز پڑھنا۔۲۷۔رمی جمار، ذبح اور حلق اور طواف میں ترتیب ہونا۔۲۸۔طوافِ صدر یعنی میقات سے باہر رہنے والوں کے لیے رخصت کا طواف کرنا۔۲۹۔وقوفِ عرفہ کے بعد سر منڈانے تک جماع نہ ہونا۔۳۰۔احرام کے ممنوعات مثلاً سلا ہوا کپڑا پہننے یا منہ اور سر چھپانے سے بچنا۔ (درمختار، ردالمحتار وغیرہ) 
Kُُُُُ ُُُُُ 7: 	حج کی سنتیں کیا کیا ہیں؟
Q  :	۱۔	طوافِ قدوم۔ ۲۔طواف کا حجرِ اسود سے شروع کرنا۔ ۳۔طوافِ قدوم یا طوافِ فرض میں رمل کرنا۔۴۔صفا مروہ کے درمیان جو دو میل اخضر ہیں ان کے درمیان دوڑنا۔۵۔امام کا مکہ میں ساتویں کو۔۶۔عرفات میں نویں کو اور۔۷۔منیٰ میں گیارہویں کو خطبہ پڑھنا۔۸۔آٹھویں کی فجر کے بعد مکہّ سے روانہ ہونا کہ منیٰ میں پانچ نمازیں پڑ لی جائیں۔۹۔نویں رات منیٰ میں گزرنا۔۱۰۔آفتاب نکلنے کے بعد منیٰ سے عرفات روانہ ہونا۔ ۱۱۔وقوفِ عرفہ کے لیے غسل کرنا۔ ۱۲۔عرفات سے واپسی میں مزدلفہ میں رات کو رہنا۔۱۳۔آفتاب نکلنے سے پہلے یہاں سے منیٰ کو چلے جانا۔۱۴۔دس اور گیارہ کے بعد جو دونوں راتیں ہیں ان کو منیٰ میں گزارنا۔۱۵۔ابطح یعنی وادیٔ محصب میں اترنا یعنی منیٰ سے مکہّ معظمہ کو جاتے ہوئے اگرچہ تھوڑی دیر کے لیے ہو یہاں رکنا وغیر ذالک۔(عامۂ کتب) 
Kُُُُُ ُُُُُ 8: 	حج واجب ہونے کے لیے کتنی شرطیں ہیں؟
Q  :	حج واجب ہونے کی آٹھ شرطیں ہیں جب تک وہ سب نہ پائی جائیں حج فرض نہ ہوگا۔ا۔مسلمان ہونا ۔دارالحرب میں ہو تو اسے یہ معلوم ہونا کہ اسلام کے فرائض میں حج ہے۔ ۳۔بالغ ہونا، نابالغ نے حج کیا تو وہ حجِ نفل ہوا یہ حج، حجِ فرض کے قائم مقام نہیںہو سکتا ۔۴۔عاقل ہونا مجنون پر حج فرض نہیں۔۵۔آزاد ہونا، یا باندی غلام پر حج فرض نہیں۔۶۔تندرست ہونا کہ اعضاء سلامت ہوں، انکھیارا ہو، اپاہج اور فالج والے اور بوڑھے پر جو کہ سواری پر خود نہ بیٹھ سکتا ہو حج فرض نہیں۔۷۔سفر خرچ کا مالک اور سواری پر قادر ہونا یعنی اس کے پاس سواری نہ ہو تو اتنا مال ہو نا کہ کرایہ پر لے سکے۔۸۔حج کے مہنیوں میں تمام شرائط کا پایا جانا۔
Kُُُُُ 9: 	وجوب ادا کی شرائط کیا ہیں؟
Q :شرائط ادا یعنی وہ شرائط کہ جب پائی جائیں تو خود حج کو جانا ضروری ہے اور سب نہ پائی جائیں تو خودجانا ضروری نہیں بلکہ دوسرے سے حج کر اسکتا ہے یا وصیت کر جائے جو یہ ہیں۔ ۱۔ راستہ میں امن ہونا۔۲۔عورت کو مکہّ تک جانے میں تین دن یا زیادہ کا راستہ ہو (یعنی پاپیادہ مطابق معمول ) تو اس کے ہمراہ شوہر یا محرم کا ہونا خواہ وہ عورت جوان ہو یا بڑھیا اور محرم سے مراد وہ مرد ہے جس سے ہمیشہ کے لیے اس عورت کا نکاح حرام ہے مثلاً بیٹا، بھائی، سُسر ، داماد وغیرہ۔ ۳۔ جانے کے زمانہ میں عورت عدت میں نہ ہو۔۴۔قید میں نہ ہو مگر کسی حق کی وجہ سے قید میں ہو اس کے ادا کرنے پر قادر ہو تو یہ عذر نہیں اور بادشاہ اگر حج کے جانے سے روکتا ہے۔ تو یہ عذر ہے۔ (درمختار وغیرہ) 
Kُُُُُ ُُُُُ 10: 	صحتِ ادا کے لیے کتنی شرطیں ہیں؟
Q :صحتِ ادا کے لیے نو شرطیں ہیں : اگر وہ نہ پائی جائیں تو خودحج نہیں:
۔۱۔اسلام۔۲۔ احرام۔۳۔زمانۂ حج۔۴۔مکان، طواف کی جگہ مسجد الحرام شریف ہے ، وقوف کے لیے عرفات و مزدلفہ کے لیے منیٰ ، قربانی کے لیے حرم یعنی جس فعل کے لیے جو جگہ مقرر ہے وہ وہیں ہوگا۔ ۵۔تمیز۔۶۔عقل ، جس میں تمیز نہ ہو جیسے نا سمجھ بچہ یا جس میں عقل نہ ہو۔ جیسے مجنون، یہ خود وہ افعال نہیں کر سکتے جن میں نیت کی ضرورت ہے مثلاً احرام یا طواف بلکہ ان کی طرف سے کوئی اور کرے اور جس فعل میں نیت شرط نہیں جیسے وقوفِ عرفہ وہ یہ خود کر سکتے ہیں۔۷۔فرائض حج کا بجالانا مگر جبکہ عذر ہو۔۸۔احرام کے بعد اور وقوف سے پہلے جماع نہ ہونا اگر ہوگا، حج باطل ہو جائے گا۔۹۔جس سال احرام باندھا اسی سال حج کرنا۔ 
Kُُُُُ ُُُُُ 11: 	حجِ فرض ادا ہونے کے لیے کتنی شرطیں ہیں؟
Q  :	حجِ فرض ادا ہونے کے لیے نو شرطیں ہیں۔ ا۔اسلام۔۲۔مرتے وقت تک اسلام ہی پر رہنا۔۳۔عاقل ہونا۔۴۔بالغ ہونا۔۵۔آزاد ہونا۔۶۔اگر قادر ہو تو خود ادا کرنا۔۷۔نفل کی نیت نہ ہونا۔۸۔دوسرے کی طرف سے حج کرنے کی نیت نہ ہونا۔۹۔فاسد نہ کرنا۔ (ان امور کی تفصیل بڑی کتابوں میں مذکور ہے علماء سے دریافت کریں) 
Kُُُُُ ُُُُُ 12: 	حج ادا کرنے کے کتنے طریقے ہیں؟
Q :حج تین طرح کا ہوتا ہے۔ ایک یہ کہ نراحج کرے عمرہ اس کے ساتھ نہ ملائے اسے افراد کہتے ہیں اور حاجی کو مفرد، دوسرا یہ کہ میقات سے احرام باندھتے وقت صرف عمرے کی نیت کرے اور افعال عمرہ سے فارغ ہو کر حلال ہو جائے پھر مکہّ معظمہ میں حج کے لیے دوبارہ احرام باندھے اسے تمتع کہتے ہیں اور حاجی کو متمتع تیسر ا یہ کہ زمانۂ حج میں حج و عمرہ دونوں کی یہیں سے نیت کرے اور حج و عمرہ دونوں کو ایک احرام سے ادا کرے اور یہ سب سے افضل ہے اسے قرآن کہتے ہیں اور حاجی کو قارِن۔ 

Kُُُُُ ُُُُُ 13: 	عمرہ کسے کہتے ہیں؟
Q  :	احرام کی حالت میں خانۂ کعبہ کا طواف اور طواف کے بعد صفا و مروہ پر سعی ان دونوں کے مجموعہ کا نام عمرہ ہے اس کے لیے کوئی وقت معین نہیں بہ خلاف حج کہ اس کا وقت مقرر ہے کسی اور وقت میں نہیںہو سکتا۔ 
Kُُُُُ 14: 	اَشْہرُ حج کسے کہتے ہیں؟
Q :شوال اور ذی قعد کے پورے پورے مہینے اور ذی الحجہ کے پہلے۔ دس (۱۰)دن اشہرِ حج کہلاتے ہیں۔ 


---


اِحرام اور اس کے اَحکام 

Kُُُُُ 15: 	احرام باندھنے سے پہلے کیا احکام ہیں؟
Q :خوب مَل کر نہائیں اور نہ نہاسکیں تو وضو کر یں چاہیں تو سر منڈالیں کہ احرام میں بالوں کی حفاظت سے نجات ملے گی ورنہ گنگھی کرکے خوشبو دار تیل ڈالیں، ناخن کتریں ، خط بنوائیں، موئے بغل و زیرناف دور کریں، خوشبو لگائیں کہ سنت ہے مرد سلے کپڑے اتاردیں، ایک نئی چادر ورنہ دُھلی اوڈھیں اور ایسا ہی ایک تہ بند باندھیں یہ کپڑے سفید بہتر ہیں۔ 
	میقات آجائے تو دور کعت بہ نیتِ احرام پڑھیں پہلی میں فاتحہ کے بعد قل یا ایہا الکافرون اور دوسر ی میں قل ہو اللہ پڑھیں اور بعدسلام حج یا عمرہ کی نیت کریں اور لبیک بآ واز بلند کہیں ، یہ احرام ہے اس کے ہوتے ہی پانبدیاں عائد ہو جاتی ہیں۔ 
Kُُُُُ 16: 	احرام میں جو باتیں حرام ہیں وہ کون کون سی ہیں؟
Q :احرام کی حالت میں جو کام حرام ہیں وہ یہ ہیں: 
۱۔	عورت سے صحبت کرنا بوسہ لینا یا بشہوت ایسے ہی دوسرے کام کرنا۔ 
۲۔	عورتوں کے سامنے ہیجان انگیز باتیں کرنا۔
۳۔	فحش گناہ ہمیشہ حرام تھے اب او ر سخت حرام ہو گئے۔ 
۴۔	کسی سے دنیا وہی لڑائی جھگڑا اگرچہ اپنا خادم و ماتحت ہی ہو۔ 
۵۔	جنگل کا شکار کرنا یا کسی شکاری کی کسی طرح اعانت کرنا۔
۶۔	پرندوں کے انڈ ے توڑنا، پکانا، بھوننا، بیچنا، خریدنا، کھانا یا اسے آزار پہنچانا یا جنگلی جانور کا دودھ دوہنا۔ 
۷۔	ناخن کترنا یا سر سے پائوں تک کہیں سے کوئی بال جدا کرنا اور داڑھی مونڈنا یا کترنا اور زیادہ حرام۔
۸۔	منہ یا سر کسی کپڑے وغیرہ سے چھپانا یا بستر یا کپڑوں کی گٹھری وغیرہ سر پر رکھنا۔
۹۔	عمامہ باندھنا، برقع دستانے یا موزے یا جرابیں وغیرہ جو پنڈلی اورقدم کے جوڑ کو چھپائے یا سلاہو ا کپڑ پہننا ، یونہی ٹوپی پہننا۔
۱۰۔	خوشبو بالوں یا بدن یا کپڑوں میں لگانا۔
۱۱۔	ملا گیری یا کسی خوشبو کے رنگے کپڑے پہننا جبکہ ابھی خو شبو دے رہے ہوں۔
۱۲۔	خالص خوشبو ، لونگ، الائچی، دارچینی، زعفران وغیرہ کھانا یا آنچل میں باندھنا ۔
۱۳۔	سر یا داڑھی کسی خوشبو دار یا ایسی چیز سے دھونا جس سے جوئیں مر جائیں۔ 
۱۴۔	وسمہ یا مہندی کا خضاب لگانا اور سیاہ خضاب ہمیشہ حرام ہے احرام میں اور زیادہ ۔
۵۔	گاند وغیرہ سے بال جمانا۔
۱۶۔	زیتون یا تل کا تیل اگرچہ بے خوشبو ہو بدن یابالوں میں لگانا۔
۱۷۔	کسی کا سر مونڈنا اگرچہ اس کا احرام نہ ہو۔
۱۸۔	جوں مارنا پھینکنا ، کسی کو اس کے مارنے کا اشارہ کرنا۔
۱۹۔	کپڑوں کو جوں مارنے کے لیے دھونا یا دھوپ میں ڈالنا۔
۲۰۔	بالوںمیں پارہ وغیر جوں کے مرنے کو لگانا غرض جوں کے ہلاک پر کسی طرح باعث ہونا۔ (ردالمحتار، فتاویٰ رضویہ وغیرہ) 
Kُُُُُ ُُُُُ 17: 	احرام میں کون کون سی باتیں مکروہ ہیں؟
Q :احرام میں یہ باتیں مکروہ ہیں: 
۱۔	بدن کا میل چھڑانا یا بال یا بدن کھلی یا صابون وغیرہ بے خوشبو کی چیز سے دھونا۔ 
۲۔	کنگھی کرنا یا اس طرح کھجانا کہ بال ٹوٹے یا جوں گرے۔
۳۔	انگر کھایا چغہ یا کرتا پہننے کی طرح کندھوں پر ڈالنا۔
۴۔	خوشبو کی دھونی دیا ہوا کپڑا کہ ابھی خوشبو دے رہا ہے پہننا یا اوڑھنا۔ 
۵۔	قصداً خوشبو سونگھنا اگرچہ خوشبو دار پھل یا پتہ ہو جیسے لیموں پودینہ وغیرہ۔
۶۔	سر یا منہ پر پٹی باندھنا یا ناک وغیرہ منہ کا کوئی حصہ کپڑے سے چھپانا۔
۷۔	غلافِ کعبہ کے اندر اس طرح داخل ہونا کہ غلاف شریف سر یا منہ سے لگے۔
۸۔	کوئی ایسی چیز کھانا پینا جس میں خوشبو پڑی ہو اور نہ وہ پکائی گئی ہو نہ زائل ہو گئی ہو۔ 
۹۔	بے سلا کپڑا رفو کیا ہو ا یا پیوند لگا ہو اپہننا۔ 
۱۰۔	تکیہ پر منہ رکھ کر اوندھا لیٹنا اور تکیہ سر یا گال کے نیچے رکھا تومکروہ نہیں۔ 
۱۱۔	مہکتی خوشبو ہاتھ سے چھونا جبکہ ہاتھ میں لگ نہ جائے ورنہ حرام ہے۔ 
۱۲۔	بازو یا گلے پر تعویز باندھنا اگرچہ بے سلے کپڑے میںلپیٹ کر ہو۔ 
۱۳۔	بلا عذر بدن پر پٹی باندھنا اور منہ اور سر کے سوا کسی اور جگہ زخم پر پٹی باندھنا جائز ہے۔ 
۱۴۔	سنگھار کرنا، ہاں آئینہ دیکھنا مکروہ نہیں۔ 
۱۵۔	چادر اوڑھ کر اس کے آنچلوں میں گرہ دے لینا جبکہ سر کھلا ہو، ورنہ حرام ہے۔ 
۱۶۔	تہ بند کے دونوں کناروں میں گرہ دینا۔ 
۱۷۔	تہ بند باندھ کر کمر بند یا رسی سے کسنا۔ (فتاویٰ رضویہ وغیرہ) 
Kُُُُُ ُُُُُ 18: 	احرام کی حالت میں کون کون سی باتیں جائز ہیں؟
Q :یہ باتیں احرام میں جائز ہیں: 
۱۔	انگر کھا، کرتا، چغہ، وغیرہ لپیٹ کر اوپر سے اس طرح ڈالنا لینا کہ سر اور منہ نہ چھپے۔ 
۲۔	ان چیزوں یا پاجامہ کا تہ بند باندھ لینا یا چادر کے آنچلوں کو تہ بند میں گھسر سنا۔
۳۔	بمیانی یا پتی یا ہتھیار باندھنا۔ 
۴۔	بے میل چھڑائے پانی میں نہانا ، غوطہ لگانا اگرچہ سر کے اوپر پانی سے سرچھپ جائے۔
۵۔	کپڑے دھونا، جب کہ جوں مارنے کی غرض سے نہ ہو۔ 
۶۔	مسواک کرنا، انگوٹھی پہننا، بے خوشبو کا سرمہ لگانا۔
۷۔	کسی چیز کے سایہ میں بیٹھنا یا چھتری لگانا۔
۸۔	داڑھ اکھاڑنا، ٹوٹے ہوئے ناخن کو جدا کرنا، آنکھ میں جو بال نکلے اسے جدا کرنا، ختنہ کرنا۔
۹۔	بغیر بال مونڈے پچھنے کرانا، فصد لینا، دنبل یا پھنسی توڑ دینا۔
۱۰۔	سر یا بدن اس طرح آہستہ کھجانا کہ بال نہ ٹوٹے ، جوں نہ گرے۔ 
۱۱۔	احرام سے پہلے جو خوشبو لگائی تھی اس کا لگا رہنا۔
۱۲۔	پالتو جانور کا ذبح کرنا، پکانا، کھانا اس کا دودھ دوہنا یا انڈے وغیرہ ، توڑنا ، بھوننا ، کھانا۔
۱۳۔	کھانے کے لیے مچھلی کا شکار کرنا یا دوا کے لیے کسی دریائی جانور کا مارنا اور دو ایا غذا کے لیے نہ ہو نری تفریح کے لیے جس طرح لوگوں میں رائج ہے تو شکار دریا کا ہو یا جنگل کا خود ہی حرام ہے اور احرام میں سخت تر حرام۔ 
۱۴۔	سر یا ناک پر اپنایا دوسرے کا ہاتھ رکھنا۔ 
۱۵۔	گدی یا کان کپڑے سے چھپانا یا ٹھوڑی کے نیچے داڑھی پر کپڑا آنا۔
۱۶۔	سر پر سینی یا بوری اٹھانا۔
۱۷۔	جس کھانے کے پکنے میں مشک وغیرہ پڑے ہوں اگرچہ خوشبو دیں یا بے پکائے جس میں خوشبو ڈالی اور بو نہیں دیتی اس کا کھانا پینا۔ 
۱۸۔	کڑواتیل یا ناریل یا کدو کا ہو کا تیل کہ بسایا نہ گیا ہو، بدن یا بالوں میں لگانا۔ 
۱۹۔	خوشبو کے رنگے کپڑے پہننا جبکہ ان کی خوشبو جاتی رہی ہو مگر کسم کیسر کا رنگ مرد کو ویسے ہی حرام ہے۔ 
۲۰۔	دین کے لیے لڑنا جھگڑنا بلکہ حسبِ حاجت فرض وواجب ہے۔ 
۲۱۔	جوتا پہننا جو پائوں کے جوڑ کو نہ چھپائے یعنی تسمہ کی جگہ نہ چھپے۔ 
۲۲۔	بے سلے کپڑے میں تعویز لپیٹ کر گلے میں ڈالنا۔ 
۲۳۔	ایسی خوشبو کا چرما جس میں فی الحال مہک نہیں جیسے اگر لوبان ، صندل یا اس کا آنچل میں باندھنا۔ 
۲۴۔	نکاح کرنا۔
۲۵۔	بیرون حرم کی گھاس اکھاڑنا یا درخت کاٹنا۔ 
۲۶۔	چیل ، کّوا، گرگٹ، چھپکلی ، کھٹمل ، سانپ، بچھو ، مچھر، پسو ، مکھی وغیرہ خبیث و موذی جانوروں کا مارنا۔ 
۲۷۔	جس جانور کو غیر محرم نے شکار کیا اور کسی محرم نے کسی طرح اس میں مدنہ نہ کی اس کا کھانا بشرطیکہ وہ جانور نہ حرم کا ہو نہ حرم میں ذبح کیا گیا ہو ۔ (ردالمحتار، فتاویٰ رضویہ وغیرہ) 
Kُُُُُ ُُُُُ 19: 	ان احکام میں مرد و عورت برابر ہیں یا کہیں کوئی فرق ہے؟
Q :ان مسائل میں مرد و عورت برابر ہیں مگر عورت کو چند باتیں جائز ہیں:
۱۔	سرچھپانا بلکہ  نا محرم اور نماز میں فرض تو سر پر تقجپہ وغیرہ اٹھانا بدرجۂ اولیٰ جائز ۔ 
۲۔	گوند وغیرہ سے بال جمانا۔
۳۔	سر وغیرہ پر پٹی خواہ بازو یا گلے پر تعویز باندھنا اگرچہ سی کر۔ 
۴۔	غلافِ کعبہ کے اندریوں داخل ہونا کہ سر پر رہے ، منہ پر نہ آئے۔ 
۵۔	دستانے ، موزے اور سلے ہوئے کپڑے پہننا۔ 
۶۔	عورت اتنی آواز سے لبیک نہ کہے کہ نا محرم سنے ہاں اتنی آواز ہر پڑھنے میں ہمیشہ سب کو ضرور ہے کہ اپنے کان تک آواز آسکے۔ 
تنبیہہ: 	احرام میں منہ چھپانا عورت کو بھی حرام ہے نامحرم کے آگے کوئی پنکھا وغیر منہ سے بچا ہو سامنے رکھے۔ 
Kُُُُُ ُُُُُ 20: 	احرام کی ناجائز باتیں بلا قصد ہو جائیں تو کیا حکم ہے؟
Q :جو باتیں احرام میں ناجائز و حرام ہیں وہ اگر کسی عذر سے یا بھول کو ہوں تو گناہ نہیں مگر ان پر جو جرمانہ مقرر ہے ہر طرح دینا آئے گا اگرچہ بے قصد ہوں یا سہواً یا جبر آیا سوتے میں، علم ووقفیت کے ساتھ ہوں یا لاعلمی میںہوش میں ہوں یا بیہوشی میں (فتاویٰ رضویہ وغیرہ) 


---


مقامات و اصطلاحاتِ حج

ا۔	احرام: وہ بغیر سلا لباس جس کے بغیر آدمی میقات سے نہیں گزر سکتا یعنی ایک چادر نئی یا دھلی اوڑھنے کے لیے اور ایسا ہی ایک تہ بند کمر پر لپیٹنے کے لیے، یہ کپڑے سفید اور نئے بہتر ہیں یہ گویارب اللّعالمین جلّ جلالہ کی بارگاہ میں حاضری کی ایک وردی ہے، صاف ستھری، سادہ ، تکلف اور زیبائش سے خالی۔ 
۲۔	میقات: وہ جگہ کہ مکہّ معظمہ کو جانے والے کو احرام کے بغیر وہاں سے آگے بڑھنا جائز نہیں اگرچہ تجارت وغیرہ کسی اور غرض سے جاتا ہو۔ 
۳۔	تلبیْہ:یعنی لبیّک کہنا، لبیّک یہ ہے: 
لبیک اللھم لبیکoلبیک لاشریک لک لبیکoان الحمد والنعمۃ لک o والملک o        لا شریک لکo
	احرام کے ایک مرتبہ زبان سے لبیک کہنا ضروری ہے اور نیت شرط۔ 
۴۔	حرمِ کعبہ: مکہّ معظمہ کے گردا گرد کئی کوس کا جنگل ہے ہر طرف حدیں بنی ہوئی ہیں ان حدود کے اندر وہاں کے وحشی جانوروں حتیٰ کہ جنگلی کبوتروں کو تکلیف وایذا، دنیا بلکہ تر گھاس اکھیڑنا تک حرام ہے۔ تمام مکہّ مکرمہ، منیٰ، مزدلفہ یہ سب حدود حرم میں ہیں البتہ عرفات داخلِ حرم نہیں۔ 
۵۔	حِلّ: حدودِ حرم کے بعد جو زمین میقات تک ہے اسے حلَِ کہتے ہیں۔ 
۶۔	طواف: مسجد الحرام میں خانۂ کعبہ کے اردگرد بطریق خاص چکر لگانے کا نام طواف ہے۔ 
۷۔	مطاف: مسجدِ الحرام ایک گول وسیع احاطہ ہے جس کے کنارے کنارے بکثرت دالان اور آنے جانے کے راستے ہیں۔ بیچ میں خانۂ کعبہ کے اردگرد ایک دائرہ ہے یہی مطاف ہے یعنی طواف کرنے کی جگہ۔ 
۸۔	رکن: خانۂ کعبہ کا گوشہ جہاں اس کی دو دیواریں ملتی ہیں جسے زاویہ کہتے ہے۔ کعبۂ معظمہ کے چار رکن ہیں۔ 
(۱)	رکنِ اسود: جنوب و مشرق کے گوشہ میں، اسی میں زمین سے اونچا سنگِ اسود نصب ہے۔ 
(۲)	رکنِ عراقی: شمال ومشرق کے گوشہ میں، دروازۂ کعبہ انہیں دورکنوں کے بیچ کی شرقی دیوار میں زمین سے بہت بلند ہے۔ 
(۳)	رکنِ شامی: شمال و مغرب کے گوشہ میں، سنگِ اسود کی طرف منہ کرکے کھڑے ہوں توبیت المقدس سامنے پڑے گا۔ 
(۴)	رکنِ یمانی: مغرب اور جنوب کے گوشہ میں۔ 
۹۔	ملتزم:مشرقی دیوار کا وہ ٹکڑا جو رکنِ اسود سے دروازۂ کعبہ تک ہے۔ طواف کے بعد مقامِ ابراہیم پر نماز ودعا سے فارغ ہو کر حاجی یہاں آتے اور اس سے لپٹتے اور اپنا سینہ و پیٹ اور رخسار اس پر رکھتے اور ہاتھ اونچے کرکے دیوار پر پھیلاتے ہیں۔ 
۱۰۔	میزابِ رحمت: سونے کا پرنالہ کہ رکنِ عراقی شامی کی بیچ کی شمالی دیوار پر جھت پر نصب ہے۔ 
۱۱۔	حطیم: اسی شمالی دیوار کی طرف زمین کا ایک حصہ جس کے گردا گرد ایک قوسی رکمان کے انداز کی چھوٹی سی دیوار دی گئی ہے اور دونوں طرف آمدورفت کا دروازہ ہے۔ 
۱۲۔	مُستَجار: رکن یمانی اور رکنِ اسود کے بیچ میں غربی دیوار کا وہ ٹکڑا جو ملتزم کے مقابل ہے ۔
 ۱۳۔	مستجاب: رکن یمانی اور رکن اسود کے بیچ میں جنوبی دیوار یہاں ستر ہززر فرشتے دُعا پر آمین کہنے کے لیے مقرر ہیں اس لیے اس کا نام مستجاب رکھا گیا ہے۔ 
۱۴۔	اضطباع: شروع طواف سے پہلے چادر کو داہنی بغل کے نیچے سے نکال کر دونوں کنارے بائیں مونڈھے پر اس طرح ڈال دینا کہ داہنا مونڈھا کھلا رہے۔ 
۱۵۔	رمل: طواف کے پہلے تین پھیروں میں جلد جلد چھوٹے قدم رکھنا اور شانے ہلانا جیسے کہ قوی و بہادر لوگ چلتے ہیں نہ کودنا نہ دوڑنا۔ 
۱۶۔	استِلام: دونوں ہتھیلیاں اور ان کے بیچ میں منہ رکھ کر حجرِ ا سود کو بوسہ دینا یا ہاتھ یا لکڑی سے چھو کر چوم لینے کا اشارہ کرکے ہاتھوں کو بوسہ دینا۔ 
۱۷۔	حجرِ اسود: یہ کالے رنگ کا ایک پتھر ہے حدیث میں ہے کہ حجرِ اسود جب جنت سے نازل ہوا دودھ سے زیادہ سفید تھا بنی آدمِ کی خطائوں نے اسے سیاہ کر دیا(ترمذی) خانۂ کعبہ کے طواف کے شروع اور ختم کرنے کے لیے وہ ایک نشان کا کام دیتا ہے۔ 
۱۸۔	مقامِ ابراہیم: دروازۂ کعبہ کے سامنے ایک قبہ میں وہ پتھر ہے جس پر کھڑے ہو کر سیّدنا ابراہیم خلیل اللہ علیہ الصّلوٰۃ والسّلام نے کعبہ بنایا تھا ان کے قدمِ پاک کا اس پر نشان ہوگیا جو اب تک موجود ہے جسے اللہ تعالیٰ نے آیاتِ بنیات میں شمار فرمایا۔
۱۹۔	قبہّ زمزم شریف: یہ قبّہ مقامِ ابراہیم سے جنوب کو مسجد شریف ہی میں واقع ہے اور اس قبہّ کے اندر زمزم کا چشمہ ہے۔ 
۲۰۔	باب الصّفا ء: مسجد شریف کے جنوبی دروازوں میں سے ایک دروازہ ہے جس سے نکل کر سامنے کوۂ صفا ہے۔ 
۲۱۔	صفا: کعبۂ معظمہ سے جنوب کو ہے یہاں زمانۂ قدیم میں ایک پہاڑ ی تھی کہ زمین میں چھپ گئی ہے اب وہاں قبلہ رخ ایک دالان سابنا ہے اور چڑھنے کی سیڑھیاں۔ 
۲۲۔	مَروہ: دوسری پہاڑی صفا سے جانبِ شرق تھی یہاں بھی اب قبلہ رخ دالان سا بنا ہے اور سیڑھیاں صفا سے مروہ تک جو فاصلہ ہے اب یہاں بازار ہے صفا سے چلتے ہوئے داہنے ہاتھ کو دکانیں اور بائیں ہاتھ کو احاطۂ مسجد حرام ہے۔ 
۲۳۔	مِیلَین ِ اخضَرین: اس فاصلہ کے وسط میں جو صفا سے مروہ تک ہے۔ دیوارِ حرم شریف ہیں دو سبز میل نصب ہیں جیسے میل کے شروع میں پتھر لگا ہوتا ہے۔ اب تو وہاں سبز رنگ کے ٹیوب بجلی کے ہمیشہ شب و روز روشن رہتے ہیں۔ 
۲۴۔	مَسعیٰ: وہ فاصلہ کہ ان دونوں نشانوں کے درمیان ہے اس فاصلہ کو دوڑ کر طے کیا جاتا ہے مگر نہ حد سے زائد دوڑتے نہ کسی کو ایذائے دیتے۔ 
۲۵۔	سعی: صفا سے مروہ اور پھر مروہ سے صفا کی طرف جانا آنااور میلین ِ اخضرین کے درمیان دوڑنا سعی ہے۔ 
۲۶۔	حَلق: سارا سر منڈانا اور یہ افضل ہے۔ 
۲۷۔	تقصیر: بال کتروان کہ اس کی اجازت ہے۔ 
۲۸۔	وقوفِ عرفہ: نویں ذی الحجہ کو عرفات میں ٹھہرنا اور اللہ کے حضور زاری اور خالص نیت سے ذکر و لبیک و دعا و درود و استغفار اور کلمہ توحید میں مشغول رہنا اور نماز ظہرو عصر ادا کرنا اور نماز سے فراغت کے بعد بالخصوص غروبِ آفتاب تک دعا میں اپنا وقت گزارنا۔ 
۲۹۔	موقف: عرفات میں وہ جگہ کہ نماز کے بعد سے غروب آفتاب تک وہاں کھڑے ہو کر ذکر و دعا کا حکم ہے۔ 
۳۰۔	بَطْنِ عَرفہ: عرفات میں حرم کے نالوں میں سے ایک نالہ ہے مسجد نمرہ کے مغرب کی طرف یعنی کعبہ معظمہ کی طرف ، یہاں جائز نہیں یہاں قیام یا وقوف کیا تو حج ادا نہ ہوگا۔ 
۳۱۔	مسجدِ نمرہ: میدانِ عرفات کے بالکل کنارہ پر ایک عظیم مسجد ہے اس کی مغربی دیوار اگر گرے تو  بطن میں گر ے گی۔ 
۳۲۔	جیلِ رحمت: عرفات کا ایک پہاڑ زمین سے تقریباً ۳۰۰ فت اونچا اور سطح سمندر سے ۳۰۰فٹ اونچا ہے اسے موقفِ اعظم بھی کہتے ہیں اسی کے قریب حضور ﷺ کا موقف ہے جہاں سیاہ پتھروں کا فرش ہے۔ 
۳۳۔	مُزْ دَلفہ: عرفات اور منیٰ کے درمیان ایک کشادہ میدان ہے عرفات سے تقریباً تین میل دور یہاں سے منیٰ کا فاصلہ بھی تقریباً اتنا ہی ہے کہتے ہیں کہ عرفات میں قبولِ توبہ کے بعد حضرت آدم اور اماں حوا علیہما السلام مزدلفہ ہی میں ملے تھے۔ 
۳۴۔	مازنین: عرفات اور مزدلفہ کے پہاڑوں کے درمیان ایک تنگ راستہ ہے۔ حضور اقدس ﷺ عرفات سے مزدلفہ اسی راستے تشریف لائے تھے۔ 
۳۵۔	مشعرِ حرام: اس خاص مقام کا نام ہے جو مزدلفہ کی دو پہاڑیوں کے درمیان ہے اور خود سارے مزدلفہ کو بھی مشعرِ حرام کہتے ہیں۔ مزدلفہ میں حضور و کے وقوف کی جگہ گنبد بنادیا گیا تھا آج کل یہاں ایک مسجد بھی ہے جسے مسجد مشعرا لحرام کہا جاتا ہے مشعر حرام کو قزح بھی کہتے ہیں۔ 
۳۶۔	وادیٔ محشر: یہ وہی مقام ہے جہاں اصحاب ِ فیل کے ہاتھی تھک کر رہ گئے اور مکہّ معظمہ کی طرف آگے نہ بڑھ سکے اور سب ہلاک ہو گئے۔ 
۳۷۔	مِنیٰ : ایک وسیع اور کشادہ میدان جو پہاڑوں کے دامن میں واقع ہے مزدلفہ سے یہاں آکر رمی جمار، قربانی وغیرہ افعال ادا کئے جاتے ہیں۔ 
۳۸۔	مسجدِ خَیف:منیٰ کی مشہور اور بڑی مسجد کا نام ہے خیف وادی کو کہتے ہیں کہا جا تا ہے کہ اس مسجد میں(70) ستر نبی آرام فرما رہے ہیں مسجدِ خیف پر ہشت پہلو قبہّ ہے اس قبہّ کی جگہ سے متعلق کہا جاتا ہے کہ بہت سے پیغمبروں نے نمازیں یہاں ادا فرمائی ہیں حضور ﷺ کا خیمہ بھی یہاں نصب کیا گیا تھا۔ 
۳۹۔	رمی: منیٰ میں واقع تین جمروں پر کنکریاں مارنے کو کہتے ہیں۔ 
۴۰۔	جمِار: منیٰ کے میدان میں پتھر کے تین ستون کھڑے ہیں ان ہی کا نام جمار ہے ان میں سے پہلے کا نام جمرۂ اولیٰ، دوسرے کا نام جمرۂ وسطیٰ اور تیسرے کا نام جمرۂ عقبیٰ ہے یہ مکہّ معظمہ سے منیٰ آتے ہوئے پہلا منارہ ہے۔ (عامۂ کتب فتاویٰ و شرح و متون) 
Kُُُُُ 21: 	مکہّ اور مکہّ کے قریب و جوار میں قابلِ زیارت مقامات کون کونسے ہیں؟
Q  :یہ مقامات اگرچہ اب اپنی اسل شکل و صورت میں باقی نہین تاہم ان کی زیارت اور وہاں پہنچ کر اپنے اور دوسرے مسلمانوں کے لیے دعائے خیر میں مفت کی برکات حاصل ہوتی ہیں تو ان سے محرومی کا داغ لیے آدمی کیوں پلٹے؟ بہر حال وہ مقامات یہ ہیں: 
۱۔	جنتُ المعلّٰی: یہ مکہّ مکر مہ کا مشہور قبر ستان ہے منیٰ کے راستے میں میں مسجد الحرام سے تقر یباً ایک میل دور یہ قبرستان مدینہ منورہ کے قبرستان جنۃ البقیع کے علاوہ دنیا کے تمام قبرستان سے افضل ہے بعض صحابہ و تابعین او ر بہت سے اولیائے کا ملین و صالحین یہاں زیر زمین آرام فرما رہے ہیں اب اس قبرستان کے بیچ میں سڑک ہے مکہ معظمہ کی طرف والا حصہ نیا ہے اور منیٰ کی جانب والا پرانا ، حضرت بی بی خدیجہ رضی اللہ تعالیٰ عنہا کا مزار شریف پرانے حصے میں واقع ہے۔ 
۲۔	مکانِ خدیجہ الکبریٰ: یہ وہ جگہ ہے جہاں ہجرت کے زمانہ تک حضور ﷺ کا قیام رہا یہیں حضرت فاطمۃ الزہراء کی پیدائش ہوئی۔ رضی اللہ تعالیٰ عنہا۔ 
۳۔	مولد شریف: یہ وہ مقدس گھر ہے جہاں حضور ﷺ کی ولادت شریف ہوئی اب اس مقام پر ایک لائبریری قائم کر دی گئی ہے یہ شعبِ علی میں ہے۔ 
۴۔	مکانِ صدیقِ اکبر: حضور ﷺ اس میں بہت مرتبہ تشریف لے گئے ہجرت کے لیے اسی مکان سے غارِ ثور تک روانگی عمل میں آئی اب یہاں آپ کے نام پر ’’مسجد ِ ابوبکر‘‘ ہے۔ 
۵۔	دارارقم: یہ جگہ حضور ﷺ کا تبلیغی مزکز رہی ہے، حضرت عمرِ فاروق رضی اللہ تعالیٰ عنہ یہیں اسلام لائے تھے یہ جگہ صفا کی سمت میں بنے ہوئے مسجد حرام کے دروازوں میں سے پہلے دروازے کے سامنے ہے اس دروازے کی محراب پر ’’ دارارقم‘‘ لکھا ہوا ہے۔ 
۶۔	غارِ ثور: یہ غار مکہّ مکرمہ سے تقریباً تین میل دور جبلِ ثور میں ہے۔ میل ڈیڑھ میل کی چڑھائی کے بعد یہ غار آتا ہے سیڑھیاں بنی ہوئی ہیں ۔ حضور ﷺ مکہّ معظمہ سے ہجرت فرما کر اسی غار میں تین دن رات ٹھہرے تھے۔ 
۷۔	غارِ حرا: یہ غارِ جِبلِ نور میں واقع ہے چڑھائی زیادہ نہیں تقریباً ۱۵ فٹ لمبا اور دس فٹ چوڑا ہے حضور ﷺ پر پہلی وحی اسی غار میںنازل ہوئی غار کے قریب ترکقوں کے زمانہ کا بنا ہو ا ایک چھوٹا سا تالاب ہے یہ غار قبلہ رخ ہے۔ 
۸۔	غارِ مرسَلات: یہ غار مسجد خیف کے قریب عرفات جاتے ہوئے دائیں ہاتھ پر ہے یہیں سورئہ مرسلات نازل ہوئی اسی غار کے متعلق کہا جاتا ہے کہ اس میں حضورِ جانِ عالم ﷺ کے سرِ اقدس کا نشان ہے۔ 
	ان مقامات کے علاوہ مکہّ اور اس کے اردگرد حسبِ ذیل مقامات قابلِ زیارت ہیں: 
مسجدِ حمزہ، مسجدِ جن، مسجدِشجرہ، مسجدِ خالد، مسجدِ سوق اللیل، مسجدِ اجابت، مسجدِ جبلِ ابو قبیس، مسجدِ عائشہ، مسجد کوثر، مسجد بلال، مسجدِ عقبہ، مسجدِ جعراز، مسجدِ النحر، مسجدِ الکبش یامنحر ابراہیم ، مسجدِ شق القمر وغیرہ ۔ 
Kُُُُُ 22: 	مدینہ طیبہ میں مقامات زیارت کون کون سے ہیں؟
Q  :روضۂ انور حضور پر نور ﷺ اور خود مسجد النبی کا چپہ چپہ بالخصوص مسجدِ قدیم کا گوشہ گوشہ جہاں قدم پر قدم رکھتے ہیں کہ ’’ جااینجاست‘‘۔ 
	حضور ﷺ کا منبر اطہر، پھر جنت کی کیاری کہ منبر و حجرئہ منورہ کے درمیان ہے پھر مسجد شریف کے ستون کہ محل برکات ہیں خصوصاً بعض میں خاص خصوصیت۔ 
جنت البقیع: مدینہ منورہ کا عظیم قبرستان جس میں تقریباًدس ہزار صحابۂ کرام رضی اللہ تعالیٰ عنہم مدفون ہیں اور تابعین و تبع تابیعن اور اولیاء وعلماء و صلحاء وغیرہ ہم کی گنتی نہیں، یہیں اکثر ازواجِ مطہرات اور ائمہِ اطہار میںسے سیّدنا امام حسن مجتبیٰ وامام زین العابدین وامام محمدباقرو امام جعفر صادق رضی اللہ عنہم کے مزاراتِ طیبہ ہیں ۔ افسوس کہ اب ان مزارات کے نشانا ت بھی مٹا دئیے گئے ہیں۔ 
مسجد ِ قبا: کہ اس میں دو رکعت نماز عمرہ کی مانند ہے احادیث سے ثابت ہے کہ نبی ﷺ ہر ہفتہ قبا تشریف لے جاتے کبھی سوار کبھی پیدل۔ 
مسجد القبلتین: تحویلِ کعبہ کا حکم بحالتِ نماز اسی مسجد میں نازل ہوا ۔ حضور ﷺ  نمازِ ظہر صحابہ کرام رضی اللہ تعالیٰ عنہ کے ساتھ اسی مسجد میں ادا فرما رہے تھے دو رکعت نماز بیت المقدس کی جانب منہ کرکے ادا فرما بھی چکے تھے کہ حکمِ الٰہی تحویلِ قبلہ کا نازل ہوا۔ تعمیل حکمِ الٰہی میں آپ دورانِ نماز ہی بیت المقدس سے خانہِ کعبہ کی طرف پھر گئے اور باقی دو رکعتیں ادا فرما کر نماز پوری کی اسی لیے یہاں دو محرابیں موجود ہیں ایک بیت المقدس کی جانب اور دوسری خانۂ کعبہ کی سمت۔ 
	ان کے علاوہ اور بھی مساجد، کریمہ ہیں جن سے اسلامی تاریخ وابستہ ہے مثلاً مسجد کبیر، مسجدِ جمعہ، مسجدِ شمس، مسجدِ بنی قریظہ، مسجدِ ابراہیم، مسجدِ ظفر، مسجدِ الاجابت، مسجدِ فتح ، مسجدِ بنی حرام، مسجد زباب وغیرہ۔ 
شہدائے اُحد: کہ حضور ﷺ ہر سال کے شروع میں قبورِ شہدائے اُحد پر آتے ، یہیں سیّد الشہداء حضرت حمزہ رضی اللہ تعالیٰ عنہ کا مزار شریف ہے۔ 
مدینۂ طیبہ کے کنویں: جو حضور ﷺ کی طرف منسوب ہیں یعنی کسی سے وضو فرمایا یا کسی کا پانی پیا اور کسی میں لعابِ دہن ڈالا ، مثلاً بیئرارلیس، بیئر عرُس، بیئر بضاعہ، بیئرحا، بیئر رومہ، بیئر ا ہاب، بیئر انس بن مالک ، بیئر بُصہ، بئیر عہن۔ ان میں کچھ باقی ہیں کچھ بے نشان ہو گئے۔ 

---

حج و عُمرہ ادا کرنے کا طریقہ 

Kُُُُُ 23: 	حج و عمرہ ادا کرنے کا کیا طریقہ ہے؟
Q  :حج و عمرہ کی ادائیگی کا طریقہ اور اس کے آداب یہ ہیں: 
۱۔	چلتے وقت اپنے دوتسوں، عزیزوں سے ملے اور اپنے قصور معاف کرائے اور وقت ِ رخصت سب سے دعا لے اور ان سب کے دین و جان اولادو مال اور تندرستی و عافیت خدا کو وسو نپے کو یہ بھی برکتیں پائے گا اور وہ بھی خدا کی حفاظت میں رہیں گے۔ 
۲۔	میقات آجائے تو دور کعت بہ نیتِ احرام پڑھے اور حج یا عمرہ جو بھی ادا کرنا ہے بعد سلام نیت میں اس کا نام زبان سے لے اور لبیککہے، قرآن میں کہے لبیک بالعمرۃ والحج اور تمتع میں لبیک بالمعرۃ اور افراد میں لبیک بالحج کہے۔ 
۳۔	احرام کی حالت میں جو امور ممنوع و مکروہ ہیں ان سے کلی اجتناب کرے ورنہ ان پر جو جرمانہ ہے ہر طرح دینا آئے گا اگرچہ قصداً ہوں سہواًیا جبراًیا سوتے ہیں۔ 
۴۔	جب مدعی میں پہنچے جہاں سے کعبۂ معظمہ نظر آئے صدق دل سے دعا کرے اور ذکرِ خدا اور رسول کرتا باب السلام تک پہنچے اور اس آستانۂ پاک کو بوسہ دے کر داخل ہو اور سب کاموں سے پہلے متوجہِ طواف ہو بشرطیکہ نماز فرض خواہ وتر یا سنت موکدہ کے فوت ہونے کا اندیشہ نہ ہو یا جماعت قائم نہ ہو۔ 
۵۔	شروع جماعت سے پہلے مرد اضطباع کرلے اور کعبہ کی طرف منہ کرکے حجرِ اسود کی داہنی جانب رکن یمانی کی طرف سنگِ اسود کے قریب یوں کھڑا ہو کہ تمام پتھر اپنے سیدھے ہاتھ کو رہے۔ 
۶۔	پھر طواف کی نیت کرکے کعبہ کو منہ کئے ہوئے اپنی دا  ہنی جانب ذرا بڑھ کر سنگِ اسود کے مقابل ہو کر کانوں تک ہاتھ اس طرح اٹھائے کہ ہتھیلیاں حجر کی طرف رہیں اور کہے بسم اللہ والحمد اللہ واللہ اکبر والصلوٰۃ والسلام علٰی رسول اللہ۔ 
۷۔	میسر ہو سکے تو حجرِ اسود کو بوسیہ دے اور ہجوم کے سبب نا ہو سکے تو ہاتھو ں سے اس کی طرف اشارہ کرکے اسے بوسہ دے اور  اللھم ایمانا بک واتبا عا لسنۃ نبیک ﷺ کہتے ہوئے کعبہ تک بڑھے۔ 
۸۔	جب حجرِ اسود سے گزر جائے تو خانہ کعبہ کو اپنے بائیں ہاتھ پر لے کر مرورمل کرتا ہو بڑھے۔ 
۹۔	جب ملتزم، پھر رکنِ عراقی پھر میزابِ رحمت پھر رکنِ شامی کے سامنے آئے تو خاص خاص دعائیں جو ان موقعوںکے لیے آئی ہیں وہ پڑھے اور افضل یہ ہے کہ یہاں اور تمام موقعوں پر اپنے لیے دعا کے بدلے اپنے حبیب ﷺ پر درود بھیجے۔ 
۱۰۔	جب رکن یمانی کے پاس آئے تو اسے تبرکاً چھوئے اور چاہے تو بوسہ بھی دے یہاں ہاتھوں سے اشارہ کرکے ہاتھ چومنا نہیں۔ 
۱۱۔	رکن یمانی سے بڑھ کر مستجاب پر آئے تو دعا کرے یا پھر درود شریف پڑھے کہ عظیم برکتیں حاصل ہوں گی۔ 
۱۲۔	دعا و درود چلاّ چلاّ کر نہ پڑھے بلکہ آہستہ آہستہ اس قدر کہ اپنے کان تک آواز آئے۔ 
۱۳۔	اب کہ دوبارہ آدمی حجرا سود تک آیا یہ ایک پھیرا ہوا، یوں ہی سا ت پھیرے کرے مگر رمل سے پہلے تین پھیروں میں ہے اور باقی چار میں معمولی چال سے چلے۔ 
۱۴۔	جب ساتوں پھیرے ہو جائیں تو پھر حجرِا اسود کو بوسہ دے اور استلام کرے۔ 
۱۵۔	بعد طواف مقامِ ابراہیم پر دورکعت کہ واجب ہیں پڑھے اور وقتِ کراہت ہو تو یہ وقت نکل جانے پر پڑھے اور دعا مانگے۔ 
۱۶۔	پھر ملتزم پر جائے اور قریبِ اسود اس سے لپٹے۔ 
۱۷۔	پھر زم زم پر آئے اور کعبہ کو منہ کرکے تین سانسوں میں جتنا پیا جائے خوب پیٹ بھر کر پئے اور بدن پر ڈالے اور پتے وقت دعا کرے کہ قبول ہے۔ 
۱۸۔	پھر ابھی ورنہ آرام لے کر صفا و مروہ میں سعی کے لیے حجرِ اسود پر آئے اور اسی طرح بوسہ وغیرہ دے کر بابِ صفا سے جانبِ صفا روانہ ہو اور ذکر و دعا میں مشغول صفا کی سیڑھیوں پر اتنا چڑھے کہ کعبہ معظمہ نظر آئے اور کعبہ رخ ہو کر دیر تک تسبیح و تہلیل و دعا ودرود کرے۔ 
۱۹۔	پھر مروہ کو چلے اور جب پہلا میل آئے مرد دوڑنا شروع کر دے یہاں تک کہ دوسرے میل سے نکل جائے پھر آہستہ ہو لے اور مروہ پر پہنچے اور روبۂ کعبہ دعا وغیرہ کرے۔ 
۲۰۔	پھر صفا کو جائے اور آئے یہاں تک کہ ساتواں پھیر! مروہ پر ختم کرے۔ 
	واضح ہو کہ عمرہ صرف انہیں افعال طواف وسعی کا نام ہے قارن اور مفرد جس نے افراد کیا تھا لبیک کہتے ہوئے احرام کے ساتھ مکہ میں ٹھہریں گے مگر جس نے تمتع کیا تھا اور نرا عمرہ کرنے والا شروع طواف سے سنگِ اسود کا بوسہ لیتے ہی لبیک چھوڑ دیں اور طواف وسعی کے بعد حلق یا تقصیر کرائیں اور احرام سے باہر آئیں اور منیٰ جانے کے لیے یہ سب مکہ معظمہ میں آٹھویں تاریخ کا انتظار کریں۔ 
۲۱۔	یوم الترویہ کہ آٹھ تاریخ کا نام ہے جس نے احرام نہ باندھا ہو باندھ لے اور جب آفتاب نکل آئے منیٰ کو چلے اور ہو سکے تو پیادہ کہ آرام سے بھی رہے گا اور ثواب عظیم بھی پائے گا۔ 
۲۲۔	منیٰ میں رات کو ٹھہرے، آج ظہر سے نویں کی صبح تک پانچ نمازیں مسجد خیف میں پڑھے اور شبِ عرفہ منیٰ میں ہو سکے تو ذکر و عبادت میں جاگ کر گزارے۔ 
۲۳۔	صبح مستحب وقت میں نماز پڑھ کر آفتاب چمکنے پر عرفات کو چلے، راستے بھر ذکرو درود میں بسر کرے، لبیک کی کثرت کرے۔ 
۲۴۔	عرفات میں جبلِ رحمت کے پاس یا جہاں جگہ ملے راستے سے بچ کراترے اور دوپہر تک زیاوہ وقت اللہ کے حضور زاری اور تصدق وخیرات اور ذکر و لبیک میں مشغول رہے۔ 
۲۵۔	دوپہر ڈھلتے ہی مسجد نمرہ جائے اور نماز پڑھتے ہی موقف کو روانہ ہو جائے وہ خاص نزولِ رحمت کی جگہ ہے یہاں کھڑے بیٹھے جیسے بن پڑے ذکر و دعا کرے اپنے ربِ کریم کی طرف متوجہ ہو اور لرزتے کانپتے ڈرتے امید کرتے دستِ دعا آسمان کی طرف سرے اونچے پھیلائے ، تکبیر و تہلیل لبیک حمد، ذکر ، دعا، توبہ میں ڈوب جائے یہ وقوف ہی حج کی جان اور اس کا بڑا رکن ہے۔ 
۲۶۔	جب غروبِ آفتاب کا یقین ہو جائے فوراًمزدلفہ چلے راستے بھر ذکر و درود و دعا ولبیک میں مصروف رہے اور وہاں پہنچ کر جہاں جگہ ملے اترے۔ 
۲۷۔	یہاں پہنچ کر عشاء کے وقت میں مغرب حتی الامکان امام کے ساتھ پڑھے۔ اس کا سلام ہوتے ہی معاً عشاء کے فرض پڑھے اس کے بعد مغرب و عشاء کی سنتیں اور وتر پڑھے۔ 
۲۸۔	باقی رات ذکر و لبیک و درود دعا میں گزارے اور نہ ہو سکے تو باطہارت سو رہے اور صبح چمکنے سے پہلے ضروریات سے فارغ ہو کر نمازِ صبح اول وقت میں ادا کرے۔ 
۲۹۔	جب طلوع آفتاب میں دو رکعت پڑھنے کا وقت رہ جائے منیٰ کو چلے اور یہاں سے سات چھوٹی چھوٹی کنکریاں پاک جگہ سے اٹھا کر تین بار دھو کر اپنے ساتھ لے لے بلکہ تینوں دنوں کے لیے لے لے تو اور اچھا ہے۔ 
۳۰۔	جب منیٰ پہنچے سب کاموں سے پہلے جمرۂ عقبہ کو جائے، رمی سے فارغ ہو اور فوراً واپس آجائے۔ 
۳۱۔	اب قربانی میں مشغول ہو جائے، یہ حج کا شکرانہ ہے اور یہاں بھی جانور کی عمر و اعضا میں وہی شرطیں ہیں جو عید کی قربانی ہیں۔ 
۳۲۔	بعد قربانی روبقبلہ بیٹھ کر مرد حلق کریں اور عورتیں ایک پورا برابر بال کتروائیں۔ 
۳۳۔	بال دفن کر دے اور یہاں حلق یا تقصیرسے پہلے نہ خاخن کتروانا ہے نہ خط بنوانا۔ 
۳۴۔	اب عورت سے متعلق چند باتوں کے علاوہ جو کچھ احرام نے حرام کیا تھا سب حلال ہو گیا۔ 
۳۵۔	افضل یہ ہے کہ آج دسویں ہی تاریخ فرض طواف کے لیے مکہ معظمہ جائے اور بدستور مذکور طواف کرے مگر اس طواف میں اضطباع نہیں۔ 
۳۶۔	جودسویں کو نہ جائے وہ گیارہویں کو یا بارہویں کو کر لے اس کے بعد بلاعذر تاخیر گناہ ہے جرمانہ میں قربانی کرنی ہوگی، ہاں مثلاً عورت کو حیض آگیا تو ہو اس کے ختم ہونے کے بعد کرے۔ 
۳۷۔	بہرحال بعد طواف دو رکعتیں ضرور پڑھیں ، حج پورا ہوگیا کہ اس کا دوسرا رکن یہ طواف ہے۔ 
۳۸۔	دسویں، گیارہویںبارہویں راتیں منیٰ ہی میں بسر کرنا سنت ہے۔ 
۳۹۔	گیارہویں تاریخ بعد نماز ظہر پھر رمی کو چلے اور رومی جمرۂ اولیٰ سے شروع کرے پھر جمرۂ وسطیٰ پر جائے ، رمی کے بعد کچھ آگے بڑھ کر حضورِ قلب سے دعا واستغار کرے پھر جمرۂ عقبہ پر مگر یہاں رمی کرکے نہ ٹھہرے فوراً پلٹ آئے ، پلٹنے میں دعا کرے۔ 
۴۰۔	بعینہٖ اسی طرح بارہویں تاریخ تینوں جمرے بعد زوال رمی کرے اور بارہویں کو رمی کرکے غروبِ آفتاب سے پہلے مکہ معظمہ کو روانہ ہو جائے اور جب عزمِ رخصت ہو طوافِ وداع بجالائے مگر اس میں نہ رمل ہے نہ سعی نہ اضطباع ، پھر دو رکعت مقامِ ابراہیم پر پڑھے پھر زمزم پر آئے اور پانی پئے اور بدن پر ڈالے اور دروازۂ کعبہ پر کھڑے ہو کر بوسہ دے اور اُلٹے پائوں مسجد شریف سے باہر آجائے۔ 

---

فضائل حرمین طیبین (مکہ معظمہ و مدینہ منورہ) 

Kُُُُُ 24: 	مکہ معظمہ اور کعبۃ اللہ کے فضائل بیان کریں؟
Q  :مکہ معظمہ اس انسانی ترقی کے تمام مدارج (درجوں) اور مراتب (مرتبوں) کی ایک مرتب تاریخ ہے، وہ حضرتِ ابراہیم خلیل اللہ علیہ ا لسلام کے عہد میں ایک خاص خاندان کا تبلیغی مرکز بنا، پھر حضرتِ اسمٰعیل علیہ السلام کے زمانہ میں وہ چند خیموں اور جھونپڑیوں کی مختصر سی آبادی میں ظاہر ہوا ، پھر رفتہ رفتہ اس نے عرب کے مذہبی شہر کی جگہ حاصل کر لی اور پھر محمد رسول اللہ ﷺ کی بعثت کے بعد وہ اسلامی دنیا کا مرکز قرار پایا۔ قرآنِ کریم کا ارشاد ِ گرامی ہے کہ تمام حرام یعنی مکہ معظمہ کے اردگرد میلوں تک پھیلا ہوا زمین کا رقبہ روئے زمین پر موجود تمام مسلمانوں کے لیے مرجع و ما من بنا دیا گیا، عام زائرین کا جوتانتا کعبۃ اللہ زیارت اور عمرہ کا، سال کے ہر موسم ، ہر فصل، ہر زمانہ میں لگا رہتا ہے اس سے قطعِ نظر تصور میں نقشہ ان لاکھوں مسلمانوں کا جمائیں جو صرف حج کے موقع پر کھنچے چلے آتے ہیں، صرف حجاز یا ملکِ عرب ہی کے ہر حصے سے نہیں بلکہ روئے زمین کے ہر خطیٰ ہر علاقے، ہر ملک سے اور پھر یہ بھی زہین میں رکھ لیں کہ یہ سلسلہ دس بیس سال سے نہیں بلکہ حضرتِ ابراہیم علیٰ نبینا وعلیہ الصلوٰۃ والتسلیم کے زمانہ یعنی تقریباً چار ہزار سال سے قائم ہے اور حرمِ کعبہ کا مامن اور اس کا ہر فتنہ و شر سے مامون ہونا، اس سے ظاہر ہے کہ صرف عمارتِ کعبہ یا مسجد حرام ہی نہیں بلکہ اردگرد کی ساری زمین داخلِ حرم ہے جہاں انسان کی جان لینا الگ رہا جانور تک کاشکار جائز نہیں او ر یہ حکم تو خیر شریعت ِ اسلامی کا ہے، زمینِ حرم کا مامن اور مرجع امن وامان ہونا زمانۂ جاہلیت یعنی زمانہِ قبل ظہور اسلام میں بھی مسلم رہا ہے، بڑے بڑے مجرم مشرکوں کے دورِ حکومت میں بھی جرم کرکے خانۂ کعبہ کی دیوراروں کے درمیان آکر پناہ پا جاتے تھے۔ 
	حضرت ابراہیم خلیل اللہ علیہ السلام نے خانۂ کعبہ کی دیواریں اٹھاتے ہوئے جو دعائیں مانگی تھیں ان میں ایک دعایہ تھی کہ شہر مکہ کو ’’امن والا‘‘ بنا دیا جائے یہ خود ایک معجزہ ہے امن وامان کے لحاظ سے حرمِ کعبہ ، مکہ اور اس کے مضافات کی سر زمین آپ اپنی نظیر ہے نہ وہاں ڈاکے پڑتے ہیں نہ قافلے لٹتے ہیں نہ لاشے تڑپتے ہیں بلکہ خونی بھی اگر آکر خانہ کعبہ میں پناہ گزیں ہو جائے تو اسے وہاں قتل نہیں کیا جاسکتا۔ مکہ کی مقدس سر زمین اور خانہ کعبہ کا اتنا احترام مشرکین عرب نے بھی ہمیشہ ملحوظ رکھا۔ حضرت ابراہیم علیہ السلام کی دوسری دعا یہ تھی کہ مکہ والوں کو پھل پھلاری کھانے کو ملتے رہیں اور دنیا جانتی ہے کہ مکہ ایسی جگہ واقع ہے کہ ساری زمین سخت ریتلی ہے یا سخت پتھریلی ، بارش بھی بہت قلیل مقدار میں ہوتی ہے اور کاشتکاری و باغبانی کو تو کوئی جانتا ہی نہیں لیکن ان سب کے باوجود جتنے تازہ تازہ پھل ، میوے، ترکاریاں چاہیے شہر تک میں خرید لیجئے، الغرض مکہ معظمہ اور خانہ کعبہ اہلِ عرب کے درمیان مقدس اور ایک عبادت گاہ کی حیثیت سے بہت ہی قدیم زمانہ سے چلا آرہا ہے، اس کی اولین تعمیر حضرت آدم علیہ السلام نے کی تھی اور اس کے منہدم ہو جانے کے بعد از سرِ تعمیر حضر ت ابراہیم و حضرت اسماعیل علیہما السلام نے قرآن کریم نے خانہ کعبہ کو سب سے پہلا معبد یعنی عبادت گاہ بتایا اور اس سے یہ بات بھی معلوم ہو گئی کہ کعبہ بیت المقدس سے بھی قدیم تر ہے، بلکہ مکہ ہی کا دوسرا نام ہے اور یہی وہ مقام ہے جس میں مادی اور روحانی، دنیاوی اور دینی برکتیں جمع کر دی گئی ہیں ، اس پاک شہر اور پاک گھر کی دائمی عظمت و تقدس اور برتری کا اعلان قرآنِ کریم میں اور احادیث شریفہ میں جگہ جگہ اور مختلف عنوانات سے کیا گیا ہے۔ 
	رسول اللہ ﷺ کا ارشاد گرامی ہے کہ ’’یہ امت ہمیشہ خیر کے ساتھ رہے گی جب تک اس (حرم مکہ کی ) حرمت کی پوری تعظیم کرتی رہے گی اور جب لوگ اسے ضائع کر دیں گے ہلاک ہو جائیں گے‘‘ (ابنِ ماجہ) 
	یہی وہ شہر ہے جسے رحمۃ للعالمین ﷺ کا وطن اور آپ کی ولادتِ گاہ ہونے کا شرف حاصل ہے ، یہیں سے اسلا کی آواز بلند ہوئی اور یہی اسلامی تعلیمات کا پہلا مرکز ہے، یہیں آیاتِ بینات کی تجلیاں اہل اسلام کے سینون کو منور و مجلا بناتی ہیں یہی وہ مبارک شہر ہے کہ جب ایک پر قوت مسیحی سلطنت کے گورنر ابرہہؔ نے جو یمن کا حاکم تھا حجازِ مکہ بلکہ خود خانہ کعبہ پر چڑھائی کر دی اور اپنی پوری قوت کے ساتھ مکہ معظمہ پر فوج کشی کی تو بجائے خانہ کعبہ کے برباد کرنے کے خود ہی مع اپنے لشکر کے برباد ہو گیا اور اس کا بنابنایا کھیل بگڑگیا، ہوا یہ کہ یک بیک سمندر کی طرف سے پرندوں کا ایک ٹڈی دل نظر آیا جن کے پنجوں اور چونچوں میں کنکریاں تھیں جن سپائیوں پر وہ کنکریاں پڑتیں ان کا بدن پھوڑ کر باہر نکل آتیں اور فوراً ہی اعضاء گلنے اور سڑنے لگتے تھے نتیجہ یہ نکلا کہ تھوڑی دیر میں سارا لشکر زیر و زبر ہوگیا ، ابرہہؔ یہ ماجرا دیکھ کر پریشان ہو کر بھاگا اور یمن پہنچتے ہی دنیا سے سدھا ر گیا۔ 
	کہتے ہیں کہ ابرہہؔ نے فوج کو حکم دیا کہ وہ مکہ کی جانب بڑھے اس کی فوج میں ہاتھی بھی تھے جو عرب میں بالکل ایک نئی چیز تھے جیسا کہ آج کل کی جنگ میں آتشیں اژد ہے یعنی ٹینک وغیرہ ، تو ہاتھیوں کی قطار میں سب سے پہلے اس ہاتھی نے آگے بڑھنے سے انکار کر دیا جس پر خود ابرہہؔ سوار تھا، فیل بان اگرچہ اس پر آنگسن پر آنگسن لگاتا اور زبانی ڈپٹ رہا تھا مگر وہ کسی طرح آگے بڑھنے کا نام نہ لیتا تھا جب اسے یمن کی جانب چلاتے تو وہ تیزی کے ساتھ چلنے لگتا تھا، اسی حالت میں لشکر کو پرندوں نے آگھیر اور تباہ کر دیا، اس واقعہ سے خانۂ کعبۂ اور مکہ معظمہ کی عظمت و جلالت کی اہمیت اور بھی نمایاں ہو گئی۔ 
Kُُُُُ 25: 	مدینہ طیبہ کو کن فضائل کی وجہ سے مقدس و منور کہا جاتا ہے؟
Q  :مدینہ طیبہ وہ پاک و مبارک شہر ہے: 
۱۔	جہاں خود حضور اقدس سرورِ اکر م جان دو عالم صلی اللہ تعالیٰ علیہ وآلہٖ وصحبہٖ و بارک وسلم کی تربت اطہر اور روضۂ انور ہے جس پر کروڑوں مسلمانوں کی جانیں قربان ہیں۔ 
۲۔	جس کے راستوں پر فرشتے پہر ہ دیتے ہیں اس میں نہ دجال آئے نہ طاعون (بخاری ومسلم) 
۳۔	جو تمام بستیوں پر باعتبار فضائل و برکات غالب ہے۔ (بخاری ومسلم) 
۴۔	جو لوگوں کو اسی طرح پاک و صاف کرتا ہے ۔ جیسے بھٹی لوہے کے میل کو (بخاری و مسلم) 
۵۔	جو شخص اہل مدینہ کے ساتھ کرے گا، ایسا گھل جائے جیسے نمک پانی میں گھلتا ہے۔ (بخاری و مسلم) 
۶۔	جو شخص اہلِ مدینہ کو ڈرائے گا، اللہ اسے خوف میں ڈالے گا۔ (ابنِ ماجہ) 
۷۔	جو اہلِ مدینہ پر ظلم کرے اور انہیں ڈرائے وہ خوف میں مبتلا ہوگا اور اس پر اللہ اور اس کے فرشتوں اور تمام آدمیوں کی لعنت اور اس کانہ فرض قبول کیا جائے گا نہ نفل۔ (طبرانی، نسائی) 
۸۔	جسے خود مولائے کریم و جلیل نے اپنے حبیب کی ہجرت گاہ کے لیے منتخب فرمایا۔ (بخاری و مسلم) 
۹۔	جو مدینہ کی تکلیف و مشقت پر ثابت قدم رہے گا، حضور روزِ قیامت اس کی شفاعت فرمائیں گے۔ (مسلم)
۱۰۔	جو شخص مدینہ میں مرے گا حضور ﷺ کی شفاعت پائے گا اور بخشا جائے گا۔ (ترمذی)
۱۱۔	جس کے لیے حضور ﷺ نے دعائیں فرمائیں کہ: 
(ا)	الٰہی! ہمارے لیے ہماری کھجوروں میں برکت دے۔ 	
(ب)	ہمارے صاع و مد( دو پیمانے) میں برکت دے۔ 
(ج)	ہمارے مدینہ میں برکتیں اتار۔ 
(د)	یا اللہ! بے شک ابراہیم تیرے بندے، تیر ے خلیل اور تیرے نبی ہیں اور بیشک میں تیرا بندہ اور تیرا نبی ہوں، انہوں نے مکہّ کے لیے تجھ سے دعا کی اور میں مدینہ کے لیے تجھ سے دعا کرتا ہوں اسی کی مثل جس کی دعا مکہّ کے لیے انہوں نے کی اور اتنی ہی اور (یعنی مدینہ کی برکتیں مکہ سے دو چند ہوں) (مسلم وغیرہ) 
(ر)	یا اللہ! تو مدینہ کو ہمارا محبوب بنا دے جیسے ہم کو مکہ محبوب ہے بلکہ اس سے زیادہ اور اس کی آب و ہوا کو ہمارے لیے درست فرما دے اور اس کے صاع و مد میں برکت عطا فرما او ر یہاں کے نجار کو منتقل کرکے حجفہ میں بھیج دے۔ 
	یہ دعا اس وقت فرمائی تھی جب ہجرت کرکے مدینہ طیبہ تشریف لائے اور یہاں آب و ہوا صحابہ کرام کو ناموافق ہوئی کہ پیشتر یہاں وبائی بیماریاں بکثرت ہوتیں اسی لیے اس کا نام یثرب تھا یعنی ناموافق آب و ہوا والی بستی ، اب یہ یثرب نہیں بلکہ طیبہ ہے۔ 
Kُُُُُ ُُُُُ 26: 	روضۂ انور کی زیارت کے فضائل کیا ہیں؟
Q  :یہی فضیلت کیا کم ہے کہ مولائے قدوس جل جلالہ نے تمہیں اس پاک شہر میں پہنچا کر اپنے محبوب ﷺ کا مہمان بنایا اور دنیا و آخرت میں تمہاری کامرانی و بخشش و نجات و شفاعت کا مژدہ اپنے حبیب کی زبان وحیِ ترجمان سے سنایا ارشاد فرماتے ہیں ﷺ  ’’ جو میری قبر کی زیارت کرے اس کے لیے میری شفاعت واجب ہے‘‘۔ (بیہقی) نیز فرمایا ’’ جس نے حج کیا اور میری وفات کے بعد میری قبر کی زیارت کی تو ایسا ہے جیسے میری حیات میں زیارت سے مشرف ہوا۔ (طبرانی) ایک اور حدیث شریف میں ہے کہ رسو ل اللہ ﷺ نے فرمایا’’ جس نے میری وفات کے بعد زیارت کی تو گویا اس نے میری زندگی میں زیارت کی اور جو حرمین میں مرے گا قیامت کے دن امن والوں میں اٹھے گا‘‘۔ (بیہقی)
	ایسی عظیم بشارتوں کو سن کر بھی جس کا دل نہ پسیجے اور آسانہ پر حاضری نہ دے تو ظاہر ہے کہ بڑی بدنصیبی و محرومی کی راہ چلا۔ ایسوں ہی کے بارے میں فرمایا۔ 
	’’جس نے حج کیا اور میری زیارت نہ کی، اس نے مجھ پر جفا کی‘‘ (ابنِ عدی) 
	خود قرآن ِ عظیم قیام قیامت تک مسلمانوں کو اس زیارت کی طرف بلاتا اور انہیں ترغیب دیتا ہے ولو انھم اذظلموا  الاٰ یۃ ’’  یعنی اگر ایسا ہو کہ وہ جب اپنی جانوں پر ظلم کر بیٹھیں یعنی گناہ جرم کریں، تیری بارگاہِ بیکس پنا ہ میں (اے محبوب) حاضر ہوں پھر خدا سے مغفرت مانگیں اور مغفر چاہے ان کے لیے رسول تو بے شک اللہ عزوجل کو توبہ قبول کرنے والا مہربان پائیں‘‘۔ 
	علمائے کرام فرماتے ہیں کہ یہ آیت حضورِ اقدس ﷺ کے حالِ حیات اور حالِ وفات دونوں کو شامل ہے اور مزار پرانور پر حاضری قریب بہ واجب ہے۔ 
	امام قاضی عیاض نے شفا شریف میں فرمایا کہ ’’ قبرِ اقدس حضور والا ﷺ کی طرف سفر کرکے جانا واجب ہے ، زیارت قبر شریف میں نبی ﷺ کی تعظیم ہے ا ور نبی ﷺ کی تعظیم واجب‘‘۔ 
	اسی لیے امام قسطلانیؔ فرماتے ہیںکہ ’’ جو باوجودِ قدرت زیارت مزارِ اقدس ترک کر دے اس نے حضور ﷺ پر جفا کی‘‘ جیسا کہ ا بھی حدیث گزری۔ 
	بہت لوگ طرح طرح سے بہکاتے ہیں ، خبر دار! کسی کی نہ سنو اور ہر گز محرومی کا داغ لے کر نہ پلٹو۔ 


---


حاضریٔ سرکارِ اعظم ﷺ 

Kُُُُُ ُُُُُ 27: 	مسجد نبوی اور روضۂ انور کی زیارت کے آداب کیا ہیں ؟
Q  :سر زمین عرب کا یہ وہ مبارک قطعہ ہے جس کی بابت کہا گیا کہ   ؎ 
ادب گاہیست زیر آسماں از عرش نازک تر 
نفس کر دہ می آید جنید وبایزید اینجا
	اس لیے ’’با ادب با نصیب‘‘ کا سر اپا بن کر حاضریٔ در ِ والا کو مقصود بنائو۔ 
۱۔	حاضری میں خاص زیارت اقدس کی نیت کرو اور راستہ بھر درود و ذکر شریف میں ڈوب جائو۔ 
۲۔	جب حرم مدینہ نظر آئے، روتے سر جھکاتے آنکھیں نیچی کئے ہوئے اور ہو سکے تو پیادہ ننگے پائوں چلو اور جب شہر اقدس تک پہنچو تو جلال و جمال محبوب کے تصور میں غرق ہو جائو۔ 
۳۔	جب قبہّ انور پر نظر پڑے، درود سلام کی کثرت کرو۔ 
۴۔	حاضریٔ مسجد سے پہلے تمام ضروریات سے جن کا  لگائو دل بٹنے کا باعث ہو نہایت جلد فارغ ہو کر وضو اور مسواک کرو اور غسل بہتر، سفیدو پاکیزہ کپڑے پہنو اور نئے بہتر سرمہ اور خوشبو لگائو اور مشک افضل ۔ 
۵۔	اب فوراً آستانۂ اقدس کی طرف نہایت خشو ع و خضوع سے متوجہ ہو اوردررِ مسجد پر حاضر ہو کر صلوٰۃ و سلام عرض کرکے تھوڑا ٹھہرو جیسے سرکار سے اجازت مانگتے ہو۔ 
۶۔	بسم اللہ کہہ کر سیدھا پائوں پہلے رکھ کر ہمہ تن ادب ہو کر داخل ہو، آنکھوں ، کانوں، زبان ہاتھ ، پائوں ، دل سب خیالِ غیر سے پاک کرو اور سرکار ہی کی طرف لو لگائے بڑھو۔ 
۷۔	ہر گز ، ہر گز مسجدِ اقدس میں کوئی حرف چلاّ کر نہ نکلے۔ 
۸۔	یقین جانو کہ حضور اقدس ﷺ سچی حقیقی دنیاوی جسمانی حیات سے ویسے ہی زندہ ہیں جیسے وفات شریف سے پہلے تھے، ان کی اور تمام انبیائے علیہم الصلوٰۃ والسلام کی موت صرف وعدہِ خدا کی تصدیق کو ایک آن کے لیے تھی ۔ ان کا انتقال صرف نظرِ عوام سے چھپ جانا۔ 
۹۔	اب اگر جماعت قائم ہو شریک ہو جائو کہ اس میں تحیۃ المسجد بھی ادا ہو جائے گی ورنہ اگر غلبۂ شوق مہلت دے اور وقتِ کراہت نہ ہو تو دو رکعت تحیۃ المسجد اور شکر انۂ حاضری دربار محراب نبی میں ورنہ جہاں تک ہو سکے اس کے نزدیک ادا کرو۔ 
۱۰۔	ادبِ کمال میں ڈوبے ہوئے لرزتے کانپتے گناہوں کی ندامت سے پسینہ پسینہ ہوئے عفو و کرم کی امید رکھتے ہوئے مواجہۂ عالیہ میں حاضر ہو، حضور کی نگاہ بیکس پناہ تمہاری طرف ہوگی اور یہ بات دونوں جہاں میں تمہارے لیے کافی ہے والحمد للہ۔
۱۱۔	اب بکمال ادب جالی مبارک سے کم از کم چار ہاتھ کے فاصلے سے قبلہ کو پیٹھ اور مزار انور کو منہ کرکے نماز کی طرح ہاتھ باندھے کھڑے ہو، اب کہ دل کی طرح تمہارا منہ بھی اس پاک جالی کی طرف ہے نہایت ادب و قار کے ساتھ معتدل آواز سے مجراو تسلیم بجالائو اور جہاں تک زبان یاری دے صلوٰۃ وسلام کی کثرت کرو اور عرض کرو۔ 
	السلام علیک ایھا النبی ورحمۃ اللہ برکاتہ، السلام علیک یارسول اللہ السلام علیک یا خیر خلق اللہ، السلام علیک یا شفیع المذ نبین، السلام علیک وعلٰی اٰلک واصحٰبک وامتک اجمعینo
۱۲۔	حضور سے اپنے لیے، اپنے ماں باپ، پیراستاد، اولاد، عزیزوں، دوستوں اور سب مسلمانوں کے لیے شفاعت مانگو اور بار بار عرض کرو۔  اسئلک الشفا عۃ یا رسول اللہ o
۱۳۔	پھر اگر کسی نے عرضِ سلام کی وصیت کی ہو، بجالائو۔ شرعاً اس کا حکم ہے۔ 
۱۴۔	پھر اپنے داہنے ہاتھ یعنی مشرق کی طرف ہاتھ بھر ہٹ کر حضرتِ صدیق اکبر رضی اللہ عنہ کے چہرئہ نورانی کے سامنے کھڑے ہو کر عرض کرو السلام علیک یاخلفۃ رسول اللہ السلام علیک یاصاحب رسول اللہ فی الغار ورحمۃ اللہ وبرکاتہo
۱۵۔	پھر اتنا ہی اور ہٹ کر حضرت فاروق اعظم رضی اللہ عنہ کے روبر کھڑے ہو کر عرض کرو السلام علیک یا امیرالمو منین السلام علیک یامتمہ الا ربعین السلام علیک یاعز الاسلام والمسلمین ورحمۃ اللہ وبرکاتہo
۱۶۔	پھر بالشت بھر کر مغرب کی طرف پلٹو اور دونوں کے درمیان کھڑے ہو کر عرض کرو۔ السلام علیکما یا خلیفتی رسول اللہo السلام علیکما یا وزیری رسول اللہoالسلام علیکما یا ضحبیعی رسول اللہ ورحمۃ اللہ وبرکاتہ اسلکما الشفاعۃ عند رسول اللہ صلی اللہ تعالیٰ علیہ وعلیکما وبارک وسلمo
۱۷۔	یہ سب حاضریاں محل اجابت ہے، دعا میں کوشش کرو، دعائے جامع کرو ،درود پر قناعت بہتر۔ 
۱۸۔	پھر منبر اطہر کے قریب پھر روضۂ جنت میں آکر دو رکعت نفل جب کہ وقت مکروہ نہ ہو پڑھ کر دعا کرو، یونہی مسجدِ قدیم کے ہر ستون کے پاس نماز پڑھو اور دعا مانگو۔ 
۱۹۔	جب تک مدینہ طیبہ کی حاضری نصیب ہو ۔ایک سانس بیکار نہ جانے دو، ضروریات کے سوا اکثر اوقات مسجد شریف میں باطہارت حاضر رہو، نماز وتلاوت ، درود میں وقت گزارو۔ دنیا کی بات کسی مسجد میں نہ کرنی چاہیے نہ کہ یہاں ہمیشہ ہر مسجد میں جاتے نیت اعتکاف کر لو۔ 
۲۰۔	یہاں ہر نیکی ایک کی پچاس ہزار لکھی جاتی ہے لہٰذا عبادت میں زیادہ کوشش کرو۔ کھانے پینے میں کمی ضرور کرو اور مدینہ طیبہ میں روزہ نصیب ہو جائے خصوصاً گرمی میں تو کیا کہنا کہ اس پر وعدۂ شفاعت ہے۔ 
۲۱۔	روضۂ انور پر نظر بھی عبادت ہے تو ادب سے اس کی کثرت کرو اور اس شہر میں یا شہر سے باہر جہاں کہیں گنبد مبارک پر نظر پڑے فوراً دست بستہ ادھر منہ کرکے صلوٰۃ وسلام عرض کرو، بغیر اس کے ہر گز ہرگز روکہ خلافِ ادب ہے۔ 
۲۲۔	قرآنِ مجید کا کم سے کم ایک ختم یہاں اور حطیم کعبۂ معظمہ میں کر لو۔ 
۲۳۔	پنجگانہ یا کم از کم صبح شام مواجہہ شریف میں عرض سلا م کے لیے حاضری دو۔ 
۲۴۔	ترکِ جماعت بلا عذر ہر جگہ گناہ ہے اور کئی بار ہو تو سخت حرام و گناہ کبیر ہ اور یہاں تو گناہ کے علاوہ کیسی سخت محرومی ہے والعیاذ با للہ تعالیٰ، صحیح حدیث میں ہے رسول اللہ ﷺ فرماتے ہیں جس کی میری مسجد میں چالیس نمازیں فوت نہ ہوں اس کے لیے دوزخ و نفاق سے آزادیاں لکھی جائیں گی لیکن یہ بات پیش نظر رہے کہ امام صحیح العقید ہ سنی اور دل میں حضور ﷺ کا ادب و احترام رکھنے والا ہونا چاہیے۔ 
۲۵۔	قبر کریم کو ہر گز پیٹھ نہ کرو اور حتیٰ الا مکان نماز میں بھی ایسی جگہ کھڑے ہو کہ پیٹھ کرنی نہ پڑے ۔ 
۲۶۔	روضۂ انور کا نہ طواف کرو، نہ سجدہ، نہ اتنا جھکناکہ رکوع کے برابر ہو، رسول اللہ ﷺ کی تعظیم ان کی اطاعت میں ہے۔ 
۲۷۔	وقت رخصت مزار پر انور پر حاضری دو اور مواجہہ شریف میں حضور سے بار بار اس نعمت کی عطا کا سوا ل کرو اور تمام آدابِ رخصت بجا لائو اور سچے دل سے دعا کرو کہ الٰہی ایمان و سنت پر مدینہ طیبہ میں مرنا اور بقیع پاک میں دفن ہونا نصیب ہو۔ 
	آمین آمین یا ارحم الرّاحمین ۔ 

---

حج و عمُرہ کے متفرق مسائل  

Kُُُُُ ُُُُُ 28: 	حج و عمر ہ کے افعال میں قصور واقع ہو جائے تو اس کا کفارہ کیا ہے؟
Q  :بحالت احرام کسی جنابت یعنی جرم کا ارتکاب ہو جائے تو اس کا کفارہ مختلف ہے، بعض جرائم ایسے ہیں کہ ان کے ارتکاب پر بدنہ یعنی اونٹ یا گائے کی قربانی کا حرم کی سر زمین پر ذبح کرنا لازم آتا ہے اور کہیں دم واجب ہوتا ہے یعنی بھیڑ بکری وغیرہ کا ذبح کرنا اور کہیں صدقہ فطر کے برابر دینا ضروری ہوتا ہے کہیں اس سے بھی کم دینا پڑتا ہے غرض جیسا جرم ویسی سزا۔ 
	اس مختصر سے رسالے میں ان جنایات اور ان کے کفاروں کی تفصیل کی گنجائش کہاں، یہ تفصیل بڑی کتابوں میں دیکھیں یا بوقتِ ضرورت علمائے کرام اہلسنت کی جانب متوجہ ہوں البتہ یہاں دو باتیں زہین نشین کر لیں: 
۱۔	جہاں دم کا حکم ہے وہ جرم اگر بیماری یا سخت گرمی یا شدید سردی یا زخم یا پھوڑے یا جوئوں کے ایذاء کے باعث ہوگا تو اسے جرم غیر اختیاری کہتے ہیں اس میں اختیار ہوگا کہ دم کے بدلے چھ مسکینوں کو ایک ایک صدقہ دے دے یا تین روزے رکھ لے اور اگر اس میں صدقہ کا حکم ہے اور بمجبوری کیا تو اخیتار ہوگا کہ صدقے کے بدلے ایک روزہ رکھ لے۔ 
۲۔	کفارے اس لیے ہیں کہ بھول چوک سے یا سونے میں یا مجبوری سے جرم ہوں تو کفارہ سے پاک ہو جائیں نہ اس لیے کہ جان بوجھ کر بلا عذر جرم کرو اور کہو کہ کفارہ دے دیں گے دینا جب بھی آئے گا مگر قصداً حکم الٰہی کی مخالفت سخت ہے۔ والعیاذ باللہ تعالیٰ۔ (فتاویٰ رضویہ وغیرہ) 
Kُُُُُ ُُُُُ 29: 	محرم کو احرام میں جوڑ لگانا عند الشرع جائز ہے یا نہیں؟
Q  :سلی ہوئی چیز سے بچنا چاہیے اور حالت ضرورت مستثنیٰ ہے۔ (فتاویٰ رضویہ) 
Kُُُُُ 30: 	عورت کا حج کو جانا درست ہے یا نہیں؟
Q  :حج کی فرضیت میں عورت مرد کا ایک حکم ہے جو راہ کی طاقت رکھتا ہو اس پر فرض ہے مرد ہو یا عورت ، جو ادا نہ کرے گا عذابِ جہنم کا مستحق ہوگا عورت میں اتنی بات زیادہ ہے کہ اسے بغیر شوہر یا محرم کے ساتھ لیے سفر کو جانا حرام ہے اور کسی نیک پارسا خدا ترس بی بی کے ساتھ لگ جانا امامِ اعظم کے نزدیک کافی نہیں لیکن اگر بغیر محرم کے چلی گئی اور حج کر لیا تو فرض ساقط اور حج مکروہ ہوا اور اس فعل ناجائز کا وبال جدا کہ ہر قدم پر گناہ لکھا جائے گا۔ عورت خواہ جوان ہو یا بوڑھی سب کا حکم ایک ہے۔ (فتاویٰ رضویہ وغیرہ) 
Kُُُُُ 31: کسی کے والدین پر قرضہ ہے اور وہ اسے حجِ فرض سے روکتے ہیں تو یہ کیا کرے؟
Q  :جب کہ یہ شخص اپنے ذاتی روپے سے استطاعت رکھتا ہے تو حج اس پر فرض ہے اور حج فرض میں والدین کی اجازات درکار نہیں بلکہ والدین کو ممانعت کا اخیتار نہیں اس پر لازم ہے کہ حج کو چلا جائے اگرچہ والدین منع کریں اور والدین پر قرضہ ہونا اس شخص پر فرضیت حج میں خلل انداز نہیں، صاحبِ استطاعت ہے تو حج اس پر فرض ہے۔ (فتاویٰ رضویہ وغیرہ) 
Kُُُُُ ُُُُُ 32: 	سرما میں احرام کی چادر کے اوپر کمبل وغیرہ کوئی اور کپڑا اوڑھ سکتا ہے یا نہیں؟
Q  :کمبل یا بانات یا اُونی چادر وغیرہ بے سلے کپڑے اگرچہ دو چار ہوں اوڑھنے کی اجازت ہے بلکہ سوتے وقت اُوپر سے روئی کا انگر کھا چغہ لبادہ چہرہ چھوڑ کر بدن پر ڈال لینا یا نیچے بچھا لینا بھی ممنوع نہیں۔ (فتاویٰ رضویہ وغیرہ) 
Kُُُُُ ُُُُُ 33: 	حجِ اصغر اور حجِ اکبر کسے کہتے ہیں؟
Q  :حجِ اصغر عمر ہ کو کہتے ہیں کہ اس میں بھی طواف وسعی وغیرہ افعالِ حج ادا کئے جاتے ہیں اور اس کے مقابل حجِ اکبر ہے جس میں ان افعال کے علاوہ وقوفِ عرفات ووقوفِ مزدلفہ اورمنیٰ کے افعال داخل ہیں۔ 
Kُُُُُ 34: 	وقوفِ عرفات یعنی ذی الحجہ کی نویں اگر جمعہ کو ہو تو یہ بھی حجِ اکبر ہے یا نہیں؟
Q  :وقوفِ عرفات خواہ کسی دن ہو ، یہ حج حجِ اکبر ہی کہلائے گا کہ عمرہ نہیں جسے حجِ اصغر کہتے ہیں البتہ اگر حسنِ اتفاق سے اس تاریخ کو جمعہ میسر آجائے تو زہے نصیب! حج میں چار چاند لگ جاتے ہیں، حضور ﷺ کو حجۃ الوداع جمعہ ہی کے روز واقع ہوا تھا حضور کے طفیل یہ موافقت و مشابہت اور بھی زیادہ برکات کی موجب ہے، کہتے ہیں کہ جمع کے دن کا حج ستر حج کے برابر ہے تو ایک حج میں ستر کا ثواب کیا فضیلت ہے جو جمعہ کے باعث حاصل ہوئی ، پھر جمعہ کا دن مسلمانوں کے حق میں یومِ عید ہے اور عرفہ تو ہے ہی عید، تو ایک دن میں دو عیدیں میں میسر آ جائیں ، یہ کرم بالائے کرم ہے اور نور علیٰ نور۔ 
	ابنِ عباس رضی اللہ عنہماسے ایک یہودی نے کہا کہ آیۃ کریمہ الیوم اکملت لکم دینکم ہم پر نازل ہوتی تو ہم اس دن کو عید بناتے، آپ نے فرمایا، یہ آیت دو عیدوں کے دن اتر ی جمعہ اور عرفہ کے دن یعنی ہمیں اس دن کو عید بنانے کی ضرورت نہیں کہ اللہ عزوجل نے جس دن یہ آیت اتاری اس دن دوہری عید تھی کہ جمعہ و عرفہ، یہ دونوں دن مسلمانوں کے لیے عید ہیں اور اس دن یہ دونوں جمع تھے کہ جمعہ کا دن تھا اور نویں ذی الحجہ (ترمذی) غالباً عوام الناس اسی کثرتِ ثواب اور دوہری عیدوں اور خوشیوں کے باعث اسے حجِ اکبر کہتے ہیں ۔ واللہ اعلم۔ 
Kُُُُُ ُُُُُ 35: 	حجِ بدل کی کیا کیا شرطیں ہیں؟
Q  :حجِ بدل یعنی نائب بن کر دوسرے کی طرف سے حجِ فرض ادا کرنا ناکہ اس پر سے فرض ساقط ہو جائے، اس کے لیے متعدد شرطیں ہیں ازاں جملہ یہ کہ زندگی میں جو کوئی حج بدل اپنی طرف سے بوجہ عجز و مجبوری کرائے اس حج کی صحت کے لیے شرط ہے کہ وہ مجبوری آخر عمر تک دائم و باقی رہے اگر حجِ بدل کرانے کے بعد مجبوری جاتی رہی اور بذاتِ خود حج کرنے پر قدرت پائی تو اس سے پہلے ایک یا جتنے حجِ بدل اپنی طرف سے کرائے ہوں سب ساقط ہو گئے، حجِ نفل کا ثواب رہ گیا فرض اد ا نہ ہو اب اس پر فرض ہے کہ خود حج کرے، باقی شرائط کی تفصیل بڑی کتابوں سے معلوم ہوگی۔ (فتاویٰ رضویہ وغیرہ) 
Kُُُُُ 36: 	میت کا حجِ بدل کرنے والے کو خاص مکہ معظمہ میں وہاں کا زمانۂ حج کا خرچ دے کر مقرر کر لینا کافی ہے یا نہیں؟
Q  :اس قسم کے جو حجِ بدل کرائے جاتے ہیں ان سے فرض تواتر سکتا نہیں، حج عبادتِ بدنی اور مالی دونوں سے مرکب ہے جس پر حج فرض تھا واور معاذ اللہ بے کئے مر گیا ظاہر ہے کہ بدنی حصے سے تو عاجز ہو گیا رب ِ عزوجل کی رحمت ہے کہ صرف مالی حصہ سے اس کی طرف سے حج بدل قبول فرماتا ہے جب کہ وہ وصیت کر جائے اور رحمت پر رحمت یہ کہ وارث کاحج کرانا بھی قبول فرمایا جاتا ہے اگرچہ میت نے وصیت نہ کی، تو حجِ بدل والے کو اسی شہر سے جانا چاہیے جو شہر میت کا تھا کہ مالی صرف پورا ہو، مکہ معظمہ سے حج کرادینا اس میں داخل نہیں، رہا ثواب تو اس کی امید بھی بخیر ہے۔ حج کرنے والے صاحب اس پر اجرت لیتے ہیں اور جب اجرت لی ثواب کہاں اور جب انہیں کو ثواب نہ ملا، میت کو کیا پہنچائیں گے خصوصاً جب کہ بعض پیشہ ور یہ ظلم کرتے ہیں کہ چار چار شخصوں سے حج بدل کے روپے لے لیتے ہیں اللہ تعالیٰ مسلمانوں کو ہدایت فرمائے آمین۔ (فتاویٰ رضویہ) 
Kُُُُُ 37: جس پر قربانی واجب ہے خواہ شکرانے کی خواہ کسی جنایت وقصور کی، وہ اس کے عوض جانور کی قیمت خیرات کر دے یا وطن واپس آکر یا حرم کے علاوہ کہیں اور قربانی کر دے تو جائز ہے یا نہیں؟
Q  :نہ یہ جائز نہ وہ درست کہ یہاں خود ذبح مقصود ہے اور اللہ عزوجل کے لیے جان دینا۔ تو قیمت اس کے بدلے خیرات کرنا کافی نہیں جیسا کہ عیدِ قربان پر وجوب کی صورت میں بغیر قربانی کئے یہاں عہدہ بر آنہیں ہو سکتا، یونہی وطن واپس آکر ایک جانور کی جگہ ہزار جانور قربان کر دیں وہ واجب ادا نہ ہوگا کہ اس کے لیے حرم کی سر زمین شرط ہے۔ (درمختار ، فتاویٰ رضویہ) 
Kُُُُُ ُُُُُ 38: 	جس کے پا س روپیہ تنخواہ او ر رشوت وغیرہ کا خانگی خرچ سے فاضل موجود ہو تو اس پر حج فرض ہے یا نہیں؟
Q  :اگر اس کے پاس مالِ حلا کبھی اتنا نہ ہوا جس سے حج کر سکے اگرچہ رشوت کے ہزا روپے ہوئے تو اس پر حج فرض ہی نہ ہوا کہ مال رشوت مال مغصوب(چھینا ہوا) ہے وہ اس کا مالک ہی نہیں او ر اگر مالِ حلال اس قدر اس کے پاس ہے یا کسی موسم میں ہوا تھا تو اس پر حج فرض ہے مگر رشوت وغیرہ حرام مال کا اس میں صرف کرنا حرام ہے اور وہ حج قابلِ قبول نہ ہوگا اگرچہ فرض ساقط ہو جائے گا ، حدیث میں ارشاد ہوا جو مال حرام لے کر حج کو جاتا ہے جب وہ لبیک کہتا ہے فرشتہ جواب دیتا ہے ’’نہ تیری حاضری قبول نہ تیری خدمت مقبول اور تیرا حج تیرے منہ پر مردود جب تک تویہ حرام مال جو تیرے ہاتھوں میں ہے واپس نہ کر دے‘‘۔ 
	اس کے لیے چارۂ کا ریہ ہے کہ قرض لے کر فرض ادا کرے اور وجہ حلال سے مال پیدا کر کے قرض ادا کرے اگر اداہو گیا فہبہا ورنہ حدیث میں ارشاد ہو اہے کہ جو حج یا جہاد یا نکاح کے لیے قرض لے وہ قرض اللہ عزوجل کے ذمۂ کرم پر ہے۔ اور مالِ حلال کی طرف توجہ نہ دی اسی حرام سے قرض ادا کیا اور اپنے مصارف میں صرف کرتا رہا تو یہ ایک گناہ ہے اور حجِ فرض ادا نہ کرتا تو دوگناہ تھے، ایک گناہ سے بچ گیا یہ کیا کم ہے؟ (فتاویٰ رضویہ) 
Kُُُُُ 39: 	طواف وغیرہ اعمال کا ثواب ہر موسم کے لیے ہے یا صرف زمانۂ حج میں؟
Q  :حرمِ محترم کے اعمال کا ثواب اس زمین پاک کے اعتبار سے ہے نہ کہ زمانۂ حج کی خصوصیت سے ، ایک نیکی پر لاکھ کا ثواب جیسے زمانۂ حج میں ملے گا ویسے ہی دوسرے اوقات میں، اور طواف ِ کعبہ معظمہ جو حج میں کیا جائے گا اگر وہ طوافِ فرض ہے جب تو ظاہر ہے کہ فرض کے ثواب کو دوسری چیز نہیں پہنچ سکتی اور اگر وہ طواف عمرہ ہے تو اس کے ثواب میں بکرمہ تعالیٰ کوئی کمی نہ ہوگی اور خصوصاً رمضان المبارک میں اس کا طواف ذی الحجۂ سے بہت زیادہ ہے۔ حدیث میں ہے حضور سیّد ِ عالم ﷺ ارشاد فرماتے ہیں: 
’’ رمضان مبارک میں ایک عمرہ میرے ساتھ حج کے برابر ہے‘‘ 
Kُُُُُ 40: 	حج کے سفر میں پہلے مدینہ طیبہ جائے یا مکہ معظمہ؟
Q  :علمائے کرام نے دونوں صورتیں لکھی ہیں چاہے پہلے سرکارِ اعظم میں حاضر ہو اس کے بعد حج کرے یہ ایسا ہوگا جیسے صبح کے فرضوں سے سنتیں مقدم ہیں اور بارگاہِ مقدس کی حاضری اس کے لیے قبولِ حج کا سامان فرمادے گی، انشاء للہ الکریم ثم رسولہ الروف الرحیم علیہ وعلیٰ اکرم الصلوٰۃ والتسیلم اور چاہے تو حج کے بعد حاضر ہو یہ ایسا ہوگا جیسے مغرب کے فرضوں کے بعد سنتیں، حج اگر مبرور (ہر قصور سے پاک) ہے اسے گناہوں سے پاک کرکے اس قابل کر دے گا کہ زیارت قبر انور کرے۔ 
 ۱؎  پاک شوا وّل وپس دیدہ برآں پاک انداز 
	یہ سب اس صورت میں ہے کہ مکہ معظمہ کو جاتے ہوئے مدینہ طیبہ راستہ میں نہ پڑے اور اگر ایسا ہے جیسا شام سے آنے والوں کے لیے ، تو پہلے حاضری دربارِ انور ضروری ہے خلافِ ادب ہے کہ بے حاضر ہوئے حج کو چلا جائے۔ (فتاویٰ رضویہ)	 (   ۱ ؎  :	پہلے پاک صاف ہو پھر آنکھیں اس پاک سرزمین پر فرش کر)


---

پیارے نبی کی پیاری باتیں

حضور معطی العطاء والسرور ، دافع البلاء والشرور فرماتے ہیں: 
۱۔	دو خصلتیں ایسی ہیں کہ ان سے بہتر کوئی چیز نہیں، اللہ پر ایمان اور عام مسلمانوں کو نفع رسانی، اور دو خصلتیں ایسی ہیں کہ ان سے بدتر کوئی شے نہیں، اللہ کے ساتھ کسی کو شریک کرنا اور مسلمانوں کو ایذاء پہنچانا۔ 
۲۔	تین چیزیں نجات دینے والی ہیں اور تین چیزیں ہلاک کرنے والی اور تین چیزیں درجے بڑھاتی ہیںاور تین چیزیں گناہوں کا کفارہ ہیں۔ 
٭	نجات دینے والی تین چیزیں یہ ہیں: 
(۱)	علانیہ اور پوشیدہ خدا سے ڈرنا۔		(۲)	تنگدستی اور فارغ البالی میں درمیانی راہ چلنا۔
(۳)	خوشی و غضب کے وقت انصاف پر رہنا۔ 
٭	ہلاک کرنے والی تین چیزیں یہ ہیں:
(۱)	سخت بخیل یا حریص ہونا۔	(۲)	اپنی خواہش نفس کی پیروی کرنا اور
(۳)	خود پسندی (کہ تکبر کا زینہ ہے) 
٭	درجے بڑھانے والی تین چیزیں یہ ہیں: 
(۱)	آپس میں سلام پھیلانا۔	(۲)	محتاجوں کو کھانا کھلانا۔
(۳)	راتوں کو نماز (نفل) پڑھنا جب کہ دنیا سوتی ہے۔ 
٭	گناہوں کا کفارہ یہ تین چیزیں ہیں: 
(۱) 	سخت سردی میں کامل وضو کرنا ۔ 	(۲)	نماز با جماعت کے لیے پیادہ جانا۔ 
(۳)	ایک نماز کے بعد دوسری نماز کے انتظار میں رہنا۔ 
(ان امور کی برکت سے صغیرہ گناہ خود بخود معاف ہو جاتے ہیں مگر کبیرہ کیلئے توبہ ضرور) ۔ 
۳۔	چار چیزیں بدبختی کی علامت ہیں۔ 
(۱)	اپنے گذشتہ گناہوں کو بھول جانا حالانکہ وہ اللہ کے نزدیک لکھے ہوئے محفوظ ہیں۔
(۲)	اپنی نیکیوں کو چرچا کرنا جبکہ وہ یہ بھی نہیں جانتا کہ وہ مقبول ہوئیں یا مردور۔	
(۳)	اپنی نظر میں ایسوں کو رکھنا جو دنیاوی اعتبار سے اس سے بڑھ کر ہیں ۔
(۴)	صرف ان لوگوں کو دیکھنا جو دین میں اس سے کمتر ہیں، اللہ تعالیٰ فرماتا ہے میں نے اس کے ساتھ خیر کا ارادہ کیا لیکن اس نے مجھے اپنی مراد نہ بنا یا تو میںنے اسے چھوڑ دیا۔ 
ٔ٭	چار چیزیں نیک بختی کی نشانی ہیں: 
(۱)	اپنے گناہوں کو یاد رکھنا ۔(کہ توبہ کی توفیق ہوگی) 	(۲)	کوئی نیکی کرکے بھول جانا۔ 
(۳)	ایسے بندہ کو دیکھنا جو دین میں اس سے برتر ہے ۔(کہ دین کی طرف سبقت کا باعث ہے)
(۴)	ایسوں کو دیکھنا جو دنیا میںاس سے بدترحال میں ہیں۔ (کہ موجب شکر ہے) 
۴۔	میرے امتیوں پر ایک ایسا وقت بھی آئے گا کہ انہیں پانچ چیزوں سے محبت ہوگی اور پانچ چیزوں کو بھول جائیں گے: 
دنیا سے انہیں محبت ہوگی
اور
آخرت کو بھول جائیں گے
اپنے گھروں سے انہیں محبت ہوگی
اور
قبروں کو بھول جائیں گے
مال سے انہیں محبت ہوگی
اور
حسابِ آخرت کو بھول جائیں گے
اہل و عیال سے انہیں محبت ہوگی
اور
حور (وقصور) کو بھول جائیں گے
اپنے خواہش نفس سے انہیں محبت ہوگی
اور
اللہ کو بھول جائیں گے
وہ مجھ سے بری ہیں او ر میں ان سے بیزار۔ 
۵۔	چھ آدمیوں پر میری لعنت، اللہ کی لعنت اور ہر نبی مستجاب الدّعاء کی لعنت ۔
(۱)	وہ جو قرآن میں کمی بیشی یا تحریف کرے۔ 
(۲)	وہ کہ تقدیر الٰہی کو جھٹلائے۔ 
(۳)	وہ جو زبردستی دوسروں پر مسلط ہو جائے تاکہ جسے اللہ نے عزت دی ہے اسے ذلیل کرے۔ (مثلاً علمائے حق کی) اور جسے اللہ نے ذلیل رکھا ہے اسے عزت بخشے۔(مثلاً کم اصل کمینہ کو)
(۴)	وہ جوحرم الٰہی کی حرمت کو اپنے لیے حلال کر لے (اور اس کی بے حرمتی پر اترآئے)۔ 
(۵)	وہ جو میری اولاد پر ان باتوں کو حلال جانے جنہیں اللہ نے حرام کیا ہے۔ (مثلاً ناحق ایذائے و ظلم)
(۶)	وہ جو میری سنتِ کریمہ کو چھوڑے (اور اسے ترک کرنا اور اپنا معمول بنالے) اللہ تعالیٰ کل بروزِ قیامت ان پر نظرِ رحمت نہ فرمائے گا۔ 
۶۔	سات شخص وہ ہیں جنہیں اللہ تعالیٰ قیامت میں اپنے عرش کے سایہ میں رکھے گا جب کہ اس سایہ کے سواکوئی اور سایہ میسر نہ ہوگا۔ 
(۱)	امام عادل و حاکم منصف۔	(۲)	وہ جوان جو اللہ تعالیٰ کی بندگی میں پلا بڑھا۔
(۳)	وہ بندئہ خدا جس نے تنہائی میں اللہ تعالیٰ کو یا د کیا اور خوفِ خدا سے اس کی آنکھوں سے آنسو ٹپکے۔		
(۴)	وہ شخص کہ اس کا دل مسجد میں لگا ہوا ہے کہ پھر مسجد پہنچے۔ 
(۵)	وہ شخص جس نے راہِ خدا میں صدقہ کیا اور اس طرح کہ بائیں ہاتھ کو پتہ نہ چلا کہ دائیں نے کیا خرچ کیا۔ 
(۶)	وہ دو شخص جنہوں نے اللہ کے لیے آپس میں محبت کی۔ 
(۷)	وہ شخص جسے کسی حسین عورت نے اپنی طرف گناہ کی دعوت دی اور اس نے انکار کر دیا اور کہہ دیا کہ میںاللہ تعالیٰ سے ڈرتا ہوں۔ 
۷۔	آٹھ چیزیں ایسی ہیں کہ ان کا پیٹ آٹھ چیزوں سے کبھی نہیں بھرتا۔ 
(۱)	آنکھ کا دیکھنے یعنی نظر بد سے۔ 	(۲)	زمین کا بارش سے 	(۳)	مادہ کا نر سے 
(۴)	عالم دین کا علم دین سے 		(۵)	گدا کا گداگری سے	(۶)	حریص کا مال جمع کرنے سے 			(۷)	سمندر کا پانی سے ٍ	(۸)	آگ کا لکڑی سے 
۸۔	اللہ تعالیٰ نے حضرت موسیٰ علیہ السلام کی طرف توریت میں وحی کی کہ تین چیزیں تمام گناہوں کی اصل ہے۔ 
(۱)	غرور		(۲)	حسد 		(۳)	حرص 
	ان تین خصلتوں سے چھ برائیاں اور پیدا ہوتی ہیںاور اس طرح یہ تین نو بن جاتی ہیں: 
(۱)	شکم سیری 	(۲)	نیند کی زیادتی	(۳)	آرام طلبی	(۴)	مال کی ناجائز محبت
(۵)	اپنی تعریف و توصیف سے لگائو 	(۶)	حکومت (اور اہل حکومت) کی طرف رغبت۔ 
۹۔	نماز دین کا ستون ہے اور اس میں دس باتین پوشیدہ ہیں: 
(۱)	چہرہ کا حسن	(۲)	دل کا نور	(۳)	بدن کی راحت	(۴)	قبر میں انس 
(۵)	 رحمت کا نزول	(۶)	آسمان کی کنجی	(۷)	میزان کا وزن	(۸)	رب کی رضا
(۹)	جنت کی قیمت 
(۱۰)	جہنم سے حجاب تو جس نے نماز کو قائم رکھا اس نے دین کوقائم رکھا اور جس نے اسے چھوڑ دیا اس نے دین کو ڈھا دیا۔ 
۱۰۔	جو مردیا عورت شبِ عرفہ (وہ رات جو نویں ذی الحجۂ کے بعد آئے گی ) یہ دس کلمے ایک ہزار بار پڑھ کر جو دعا کرے گا وہ مقبول ہوگی جب تک کہ قطعِ رحم اور گناہ کی دعا نہ کرے۔ 

سبحٰن الذی فی السمآ ء عرشہ
سبحٰن الذی فی الارض ملکہ و قدرنہ
سبحٰن الذی فی البحر سبیلہ
سبحٰن الذی فی الھوآء روحہ!
سبحٰن الذی فی النار سلطانہ
سبحٰن الذی فی الارحام علمہ
سبحٰن الذی فی القبور قضآ ئہ
سبحٰن الذی رفع السمآ ء بلا عمد
سبحٰن الذی وضع الارض
سبحٰن الذی لا ملجا ولا منجا منہ الا الیہ

(اوّل و آخر کم از کم تین بار درود شریف پڑھنا سند قبولیت ہے) 

ایک قابلِ حفظ اور نفیس دُعا 

یا الٰہی ہر جگہ تیری عطا کا ساتھ ہو
جب پڑے مشکل شہ مشکل کشا کا ساتھ ہو
یا الٰہی بھول جائوں نزع کی تکلیف کو
شادیٔ دیدارِ حسنِ مصطفیٰ کا ساتھ ہو
یا الٰہی گو رِ   ا؎  تیرہ کی جب آئے سخت رات
ان کے پیارے منہ کی صبح جانفزا کا ساتھ ہو
یا الٰہی جب پڑے محشر میں شورِ دار وگیر
امن دینے والے پیارے پیشوا کا ساتھ ہو
یا الٰہی جب زبانیںباہر آئیں پیاس سے
صاحب کوثر شہِ جو دوسخا کو ساتھ ہو
یاالٰہی گرمی محشر سے جب بھڑکیں بدن
دامنِ محبوب کی ٹھنڈی ہوا کا ساتھ ہو
یا الٰہی نامۂ اعمال جب کھلنے لگیں
عیب پوشِ خلق، ستار خطا کا ساتھ ہو
یا الٰہی رنگ لائیں جب مری بیباکیاں
ان کی نیچی نیچی نظروں کی حیا کا ساتھ ہو
یا الٰہی جب سرِ شمشیر پر چلنا پڑے
ربِ سلم کہنے والے غم  ۲؎ ذدا کا ساتھ ہو
یا الٰہی جو دُعائے نیک میں تجھ سے کروں
قدسیوں کے لب سے آمین ربنا کا ساتھ ہو
یا الٰہی جب رضاؔ ، خواب ِ گراں سے سر اٹھائے
دولتِ عشقِ مصطفیٰ کا ساتھ ہو

   ا؎	یعنی تاریک قبر 
  ۲؎	یہاں غمزدہ بمعنی’’ غم کا مارا ہوا‘‘ نہیں بلکہ غم زُوا (ز پر پیش کے ساتھ) ’’غم کو مٹانے والا‘‘ مستعمل ہے، 	رسم الخط بھی آخر میں ہ سے نہیں الف سے ہے۔ محمد خلیل عفی عنہ 


تمّت بالخیر 

مولیٰ تعالیٰ صدقہ اپنے حبیبِ کریم علیہ افضل الصلوٰۃ والتسلیم کا ظاہر و باطن میں ان کی سچی محبت اور سچا ادب بخشے اور انہی کی محبت و تعظیم و ادب و تکریم پر دنیا سے اٹھائے اور اپنے کرمِ عمیم و فضلِ عظیم سے دنیا و آخرت میں ان کی زیارت سے مشرف و بہرہ مند فرمائے ، ان تمام حضرات سے جو اس سلسلہ سے فیض پائیں اس بندئہ ہیچمیر زوہجمیداں کی التجا ہے کہ وہ صمیمِ قلب سے اس فقیر ِ بے مایہ و پر تقصیر کے لیے حسنِ خاتمہ اور مغفرتِ ذنوب کی دعا کریں کہ سفرِ آخرت درپیش ہے اور نامۂ اعمال سیاہ ، پھر زادِ راہ کا فقدان۔ 

مولیٰ تبارک و تعالیٰ ان سب کو اور اس فقیر کو صراطِ مستقیم پر قائم و دائم رکھے اور تاحیات اتباعِ نبی کریم علیہ افضل الصلوٰۃ والتسلیم کی توفیق خیر رفیق بخشے۔ آمین آمین آمین یا ارحم الرحمین ۔ 
٭___________٭

العبد	:	 محمد خلیل خاں القادری البرکاتی عفی عنہ، دارالعلوم احسن البرکات حیدر آباد 
پاکستان۔ ۱۱ رجب المرجب     ۹۹؁ھ ۔ ۸ جون   ۷۹؁ھ یومِ پنجشنبہ 

